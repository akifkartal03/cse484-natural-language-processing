josef stalin (asıl adı "yosif visaryonoviç cugaşvili") (d. 18 aralık 1878; gori, tiflis guberniyası – ö. 5 mart 1953, moskova), gürcü asıllı sovyet devlet adamı, mareşal ve sovyetler birliği komünist partisi genel sekreteri (1922-1953). lenin'in ölümünden sonra komünist parti genel sekreteri olarak nüfuzunu artırdı ve 1927 yılında sovyetler birliği'nin lideri konumuna geldi. marksist-leninist ideolojinin ülkedeki uygulayıcısı oldu. lakabı, gürcü dilinde "çivi" anlamına gelen "koba"dır.

ekim devrimi'ni planlayan ve başarıya ulaştıran liderler arasında yer alan, rus i̇ç savaşı'nda cephe komutanlığı yapan ve ii. dünya savaşı'nda muzaffer olan kızıl ordu'nun başkomutanı stalin özellikle 1930'lu yıllarda sovyet ekonomisindeki büyük kalkınma ve ii. dünya savaşı'ndaki zaferden dolayı rusya'da önemli bir devlet adamı olarak kabul edilmektedir. rusya'da yapılan bir ankette 20. yüzyılın en başarılı üçüncü lideri seçildi. tarihte oynadığı önemli rol dolayısıyla pek çok tarihçi ve yazarın hakkında araştırma yaptığı stalin'e dair 1108 eser yazıldı. stalin bu özelliği ile hakkında en fazla eser yazılan 17. kişi oldu.

yosif visaryonoviç 18 aralık 1878'de gori’de dünyaya geldi. 7 yaşında çiçek hastalığına yakalandı ve bu hastalık yüzünde kalıcı izler bıraktı. 10 yaşında rahip okuluna devam etti. burada gürcü çocuklar rusça eğitim alırlardı. 12 yaşına geldiğinde geçirdiği iki at arabası kazası sonucu sol kolu sakatlandı ve hayatı boyunca tam iyileşmedi. 16 yaşında gürcü ortodoks rahip okuluna gitmeye hak kazansa da, burada otoriteye karşı başkaldırıp huzursuzluk çıkardığı için 1899 yılında okuldan atıldı.

bu dönemde stalin, lenin'in eserlerini okudu ve marksist bir devrimci olmaya karar verdi. tiflis'teki rsdi̇p örgütüne katıldı ve 1901 yılında tiflis'te çarlık askerleri tarafından bastırılan 1 mayıs gösterilerini örgütledi.. buradan batum'a geçti ve petrol işçilerinin örgütlenmesinde görev aldı. mart 1902'de petrol işçilerinin greve gitmesinde etkili oldu.. 1903 yılında bolşeviklere katıldı. rusya sosyal demokrat i̇şçi partisi 2. kongresi'nde kararlı ve devrimciliğe destek veren tavrıyla lenin'in dikkatini çekti. böylece rsdi̇p'in ve bolşeviklerin kafkas bölge temsilcisi konumuna geldi. ohranka tarafından sürekli izlense de profesyonel devrimci olarak illegal parti faaliyetlerini yürüttü. kafkaslar'da özellikle propaganda, grev örgütleme, banka soygunu gibi alanlarda faaliyet gösterdi.
yosif visaryonoviç 1905 devrimi sırasında tiflis'te bulunmaktaydı. aralık ayında önce sankt-peterburg'da yapılması planlanan ancak sonradan finlandiya'ya alınan bolşevik konferansına delege seçildi ve 24 aralık 1905 günü tampere'de yapılan toplantıya katıldı..

tiflis'e döndüğünde çarlık askerlerinin ve karayüzlerin devrimi bastırdığını ve katliamlara başladığını gördü. tiflis'i kana bulayan çarlık ordusu komutanı general fyodor griyazanov'a düzenlenen başarılı suikast saldırısında yer aldı..
1906 yılı nisan ayında stockholm'de yapılan 4. kongreye katıldı. burada sonradan birlikte çalışacağı kliment voroşilov , feliks dzerjinski, grigori zinoviev, aleksey i̇vanoviç rikov ile tanıştı ve eski dostları mihail kalinin ve stepan şaumyan ile yeniden buluştu .
15-16 temmuz 1906 akşamı yekaterina svanidze ile evlendi. bu evlilikten ilk oğlu yakov dünyaya geldi. bolşevik parti banka soygunlarını yasakladığı için geçici bir süre partiden resmen istifa etti ve bir banka soygunu düzenleyerek bakü’ye kaçtı. bakü’de yeraltı faaliyetlerini sürdüren stalin, çarlık taraftarlarına karşı örgütlenmeyi hızlandırdı. 27 nisan (10 mayıs) 1907 günü stepan şaumyan ile birlikte birleşik krallık'a geçerek 5. kongreye gözlemci delege olarak katıldı.. bu dönemde tifo hastalığına yakalanan eşi "kato" 22 kasım 1907 günü bakü'de öldü.. eşinin çok genç yaşta ölümü stalin'i çok derinden etkiledi.

stalin, bakü'de bulunduğu dönemde müslüman işçiler arasında örgütlenme faaliyeti gösterdi. parti içindeki işçiler tarafından sevilmekteyse de partili aydınlar tarafından kaba davranışları ve sertlik yanlısı politikaları beğenilmedi. bakü'de çarlık yanlısı karayüzler örgütü ile mücadele etti ve bolşevikler için petrol madeni sahibi zenginlerden zorla para topladı. bu yıllarda kafkasya'daki parti tabanında lenin'den sonra en etkili kişi olduğu belirtilir.

kafkaslardan sonra ilk kez 1911 yılında bolşeviklerin büyük örgütlerinin bulunduğu moskova veya st. petersburg'a gitmek istediğini belirtti. bunun üzerine 1911 eylül ayında sankt-petersburg örgütüne katıldı.. ocak 1912'de yapılan ve bolşeviklerin ayrı bir parti olduklarını açıkladıkları ilk toplantı olan prag parti konferansına delege olmasına rağmen katılamasa da ilk kez merkez komitesine seçildi. bu dönemde yine merkez komitesinde bulunan ve aynı zamanda bolşevik duma vekili olan ohranka ajanı roman malinovski sayesinde çarlık rejimi tüm bolşevik liderleri yakalamayı başardı. nisan 1912’de sankt-petersburg’da pravda’nın yayınlanmasında görev aldı. artık yazılarında ve parti içinde rusça çelik adam anlamına gelen stalin mahlasını kullanmaya başladı. temmuz ayında yakalansa da sürgün edildiği sibirya'daki narym kasabasından kısa sürede firar etmeyi başardı.

bu dönemde bolşevikler ile menşevikler arasında birlik sağlanmasını savundu ve lenin tarafından polonya sınırları içinde bulunan kraków'a çağrıldı. lenin kesinlikle bolşeviklerin ayrı bir siyasi hatta kalmasını savunuyordu ve rusya'da bulunan merkez komitesi üyelerinden stalin'i bu görüşe ikna etmeye çalıştı. stalin kraków'da bulunduğu bu dönemde viyana'daki bolşeviklerin yanına gitti.. burada mart 1913'de yayınlanacak ünlü eseri "marksizm ve ulusal sorun"u yazdı.

şubat 1913'de sankt-petersburg'a döndü. malinovski tarafından burada tuzağa düşürüldü ve 4 yıl sürecek son sürgünü olan kuzey kutup dairesindeki çok soğuk bir yer olan turhansk bölgesi küçük kureika köyüne gönderildi. 1916 yılının aralık ayında i. dünya savaşından zor durumdaki çarlık rejimi tarafından orduya alınmak üzere diğer siyasi sürgünlerle beraber çağrıldı. şubat 1917'de yenisey irmağı kıyısındaki krasnoyarsk'a ulaştı, ancak çocukluğundan beri sakat olan sol kolu nedeniyle askere alınmadı. şubat devrimi'nin patlak vermesiyle beraber özgür kaldı ve 12 mart günü sankt-petersburg'a geldi.

1917 şubat devriminin ardından sürgünde beraber bulunduğu lev kamenev, matvei muranov ile birlikte petrograd'a döndü. bu dönemde bolşevikler şubat devrimi'ne hazırlıksız yakalanmışlardı. lenin dahil olmak üzere önde gelen tüm liderler batı avrupa ülkelerinde veya yurt içinde sürgündeydi. i̇kincil derecedeki önderlerden vyaçeslav molotov ve aleksandr şlyapnikov yönetimi ele aldı. bolşevik yayın organı pravda'da geçici hükümeti şiddetle eleştiriyordu. stalin, kamenev ve muranov şehre gelir gelmez pravda'nın başına geçti ve geçici hükümete karşı ılımlı bir siyaset sergilemeye başladı. ayrıca menşeviklerle birlik yapılmasını önerdi. sürgünde bulunduğu i̇sviçre'den durumu izleyen lenin bu siyasi hatta karşı çıkmakta ama duruma müdahale edememekteydi. ülkeye acilen dönmek isteyen ancak sürmekte olan savaş yüzünden i̇sviçre'den dışarı çıkamayan lenin i̇sviçreli komünist fritz platten'in aracılığıyla alman i̇mparatorluğu ile görüşmelere başladı. sonunda anlaşma sağlandı ve mühürlü tren olarak adlandırılan yolculukla lenin ve diğer rus sürgünler nisan ayı başında petrograd'a geldiler. lenin gelir gelmez pravda'nın hükümet yanlısı politikasını şiddetle reddetti ve nisan tezleri olarak bilinen kararlarını ilan etti. buna göre parti geçici hükümete kesinlikle destek vermeyecek, tersine tüm iktidarın sovyetlere verilmesi için örgütlenecekti. temmuz günleri olarak bilinen tabandaki işçi ve asker ayaklanmasından sonra geçici hükümet bolşevikler üzerinde kovuşturma başlattı. stalin bu dönemde toplanan rusya sosyal demokrat i̇şçi partisi 6. kongresinde lenin'in geçici hükümet tarafından aranması üzerine teklif edilen ve lenin'in teslim olmasını içeren görüşlere şiddetle karşı çıktı. kovuşturmaya uğrayan bolşeviklerin toparlanmasını ve lenin'in gizli bir şekilde saklanmasını sağladı.. bu dönemde lenin finlandiya'da yeraltında olduğundan sverdlov'la birlikte partinin yönetimini üstlendi. kornilov olayının bastırılmasından sonra popülerliği olağanüstü derecede artan bolşevikler ekim devrimi ile iktidarı aldı. petrograd'da toplanmakta olan 2. tüm rusya sovyetleri kongresi'nde iktidar lenin önderliğindeki bolşeviklere bırakıldı. bolşeviklerin ve müttefikleri sol sr'ların çoğunlukta olduğu kongre lenin'in başkanlığındaki ilk sovyet hükümeti olan sovnarkomu onayladı. gürcü asıllı olan stalin de bu kabinede milliyetler halk komiseri olarak görev aldı.
stalin 1922 yılında sovyetler birliği komünist partisi genel sekreteri seçildi. merkez komite toplantısında alınan bu karar stalin'in iktidara yürümesinde önemli bir etken oldu. lenin tarafından önce trotski'ye teklif edilmesine karşın onun önemsiz kabul ederek reddettiği bu makam daha sonra stalin'in iktidarı ile birlikte sovyetler birliği'nin en yüksek yönetim merci oldu.

1922 yılında beyaz terör'ü kesin olarak yenilgiye uğratan ve monarşi taraftarlarını ülkeden kovan bolşevikler devletin federal yapısı konusunda tartışmaya başladılar. milliyetler halk komiseri olan stalin diğer cumhuriyetlerin rusya federatif sovyet sosyalist cumhuriyeti içinde özerk nitelikte teşkilatlanmaları gerektiğini savundu. lenin buna şiddetle karşı çıkarak tüm cumhuriyetlerin eşit statüde, egemenlik haklarının korunduğu birleşik bir federasyon planı hazırladı. gürcistan komünist partisi'nin özerk hareket etme talepleri gürcü asıllı olmasına karşın stalin'in sert müdahalesine sebep oldu. lenin bu olay üzerine stalin'in genel sekreterlikten uzaklaştırılmasını önerdi. ancak stalin'in önerisiyle abhazya ve güney osetya bölgeleri gürcistan'da özerk cumhuriyetler olma hakkını kazandı.

lenin'in 21 ocak 1924'teki erken ölümünden sonra kolektif bir yönetim idareyi devraldı. birlik ve beraberlik yönünde verilen onca demeç partideki rekabeti gizlemeye yetmedi. trotski'nin uzlaşmaz tavırlarına karşı zinovyev ve kamenev de stalin ile ittifak kurdu. bu ittifak trotski'yi sürgün etmeyi başardı. 1927'de stalin'in mutlak iktidarına geçilirken ekonomik alanda da i.beş yıllık plan kabul edildi. sanayi ve tarım alanında ayrı ayrı belirlenen planın normları hızlı bir kalkınmayı hedef alıyordu.

lenin'in enerjiyi kalkınmanın temeli olarak kabul ettiği komünizm sovyet iktidarı ve elektirifikasyonla sağlanır sözüne dayanarak enerji yatırımlarına ağırlık verildi. ülkenin her yerinde hidroelektrik santralleri kuruldu.sanayide ağır sanayi üretimine öncelik verildi. tarımsal alanda ise kolektivizasyona geçilerek topraklar sovhoz ve kolhoz olarak iki kısma ayrıldı. 210 bin kolhoz çiftliği ve 6 bin tarım istasyonu kuruldu. bu istasyonlarda 500 bin kadar traktör mevcut hale getirildi. kolektif üretim tarımsal üretimi artırmakla birlikte eski toprak aristokratlarının koletivizasyona katılmayı reddederek sabotaj ve yağma faaliyetlerine başlamaları bazı bölgelerde verimi düşürdü. özellikle batı ukrayna'da kulaklar kolektif çiftlikleri yağmalayarak tarlaları ve istasyonları ateşe verdiler. bu durum bölgede kıtlığa yol açarken stalin'in sert tedbirler almasına sebep oldu. yağma ve talan hareketlerine girişenler çalışma kamplarına gönderildi. böylece birinci beş yıllık planın hedeflerine dört yıl üç ay gibi bir sürede ulaşıldı.

1933'te başlatılan i̇kinci beş yıllık plan döneminde sscb'de 4500 fabrika ve enerji tesisi yapılarak hizmete açıldı. üçüncü beş yıllık planın 1938-1941 arasındaki döneminde 3000'e yakın sanayi tesisi kuruldu. böylece ii. dünya savaşı öncesi planlı dönemde 9000 dolayında büyük ölçekli sanayi tesisi açılmış oldu. 1940 yılı sonunda sscb ağır sanayi üretimi 1913'dekinin 12 katına ulaştı.

sovyetler birliğinin ilk önder kadrosu tarihteki ilk işçi sınıfı devletinin istikamet yönünü tayin ederken daha önce tarihte benzer bir örnek olmamasının her türlü sıkıntısını çekti. lenin'in ölümünden sonra 1930'lu yıllara kadar süren derin tartışmalar, yargılamalar ve verilen idam cezaları aslında farklı istikamet tayin etmek isteyen bolşevikler arasında gelişen siyasal ve ideolojik kavgalardı. bu dönemde nep siyasetinden çıkılması eleştiri konusu olacak, sanayileşme ve kolektivizasyona karşı çıkılacaktır. savaş komünizminden nep'e geçişi eleştiren troçki, nep siyasetine son verilmesine karşı çıkan buharin, önce trotski ile daha sonra stalin'e karşı parti içinde muhalefet eden zinoviev ve kamenev süreç içinde tasfiye edileceklerdir. ii. dünya savaşı yıllarında troçki 20 ağustos 1940 tarihinde, stalin'nin talimatıyla sovyet gizli polisi gpu tarafından düzenlenen bir suikast sonucu meksika'da öldürülmüştür. komünist parti içinde "sağ veya sol sapmayla" suçlanan eski liderlerin tamamı ise 1930'lu yıllarda mahkûm olacak, stalin tarafından idam ettirileceklerdir. özellikle eski bolşeviklerin yargılanması ve cezalandırılması ilginçtir. moskova'da 1936-1938 yılları arasında yapılan duruşmalarda bolşevik partinin eski önderlerine zorla akıl almaz suçlamalar yapılmış, kendilerini emperyalist devletlerin ajanları ya da troçkist olarak ifşa etmeye zorlanmışlardır. büyük temizlik adıyla toplumda geniş yankı bulan tasfiye hareketi sonucunda, özellikle partide stalin ve ekibi (molotov, voroşilov, kaganoviç, beria) hakimiyetlerini kurmuşlardır. bu sayede planlanan sanayi hamlesine hız verilmiş, büyük topraklar kolektifleştirilmiştir. küçük üreticiler ve köylüler kooperatifler içinde örgütlenmiştir.

1991'de sovyetler birliği'nin dağılmasından önce, stalin rejimi altında öldürülen insan sayısını hesaplamaya çalışan araştırmacılar 3 ila 60 milyon arasında değişen tahminlerde bulundu. sovyetler birliği'nin dağılmasından sonra 799.455 (1921–1953) kişinin infazını içeren resmi kayıtlar gibi sovyet arşivlerinden elde edilen kanıtlar da mevcuttu. 
yaklaşık 1.7 milyon kişi gulag'da, 390,000 kişi ise zorunlu göç sırasında öldü. bu kategorilerde toplam 
2.9 milyon resmi kurban var.

ii. dünya savaşı sırasında parti liderliği, hükümet başkanlığı ve sovyet orduları başkomutanlığı görevlerini bir arada yürüttü. 1939'da adolf hitler'in nazi almanyası'yla molotov-ribbentrop paktı diye de bilinen bir saldırmazlık anlaşmasını imzaladı. bu sayede alman ordularına karşı savaş hazırlığı yapmak için vakit kazanmış oldu. bu anlaşma müzakereleri sırasında, stalin, hitler'den, polonya'nın doğusunun, -ki bu topraklar rus devrimi sırasında, devrimi doğduğu gün boğmak isteyen polonya hükümeti tarafından işgal edilmişti- finlandiya'nın güneyinin, estonya, letonya ve litvanya'nın alman ordularının güzergahları dışında bırakılmasında diretti ve bu bölgelerin sovyet nüfuz alanında olduğunu belirtti. bu sayede diplomatik bir manevrayla baltık denizi'nden karadeniz'e kadar almanların -eğer yapmış oldukları anlaşmayı ihlal etmeselerdi- asla yaramayacağı tampon bölgeler oluşturdu. bu büyük bir diplomatik başarıydı. savaş sırasında stalin'in türkiye'den de toprak talepleri olduğu iddiası savaşın çeşitli taraflarınca türk-sovyet ilişkilerini germek amacıyla pek çok kereler farklı amaçlarla dillendirildi. bu propagandanın savaş sonrası dönemde abd'nin türkiye'deki nüfuzunu artırmasında ve türkiye'nin nato'ya üye yapılmasındaki etkisi büyüktür.

bu tartışmalı tarihsel dönemle ilgili olarak, stalin'e düşman veya stalin'den yana olan her iki tarafın da farklı tezleri vardır. stalin karşıtlarının tezlerine göre, hitler'le aralarındaki açıklanmayan gizli protokole bağlı olarak finlandiya, estonya, letonya, litvanya, romanya ve polonya'nın almanya veya sovyetler tarafından işgalinin yolu açılmıştır. stalin'in doğru yaptığını savunanlara göre ise, 1937'deki münih görüşmelerinde açıkça ortaya çıktığı gibi, i̇ngiliz ve fransız devletleri ve dolaylı olarak da amerikalılar, nasyonal sosyalist almanya'yı kışkırtıyorlardı ve onların sovyetler birliği'ne saldırısının önünü açmaya çalışıyorlardı. bu amaçla avusturya'nın almanya'ya katılmasına (anschluss) ve çekoslovakya'nın işgaline göz yummuş ve onaylamışlardı. ne var ki, özellikle çekoslovakya'nın işgalinden sonra sovyetler birliği'nin britanya ve fransa ile ilişki kurma çabalarına rağmen bu iki ülke alman tehdidini birlikte ortadan kaldırma girişimini reddetti. böylece sovyetler birliği, kendi sınırlarını güvence altına almak için bu protokolü imzaladı. stalin'in amaçlarına göre, polonya ve baltık ülkelerinde oluşturulacak tampon bölgeler, almanların sovyetler birliği'ne ulaşmasını engelleyecekti. böylece 1939 yılında alman işgalinden sonra sovyetler polonya'nın kalan yarısını işgal edip estonya, litvanya ve letonya'yı sınırlarına kattı. sovyetler'in kuzeyindeki saatli bomba niteliği taşıyan finlandiya'ya saldırdı ve büyük kayıplar vermesine rağmen mart 1940'da kış savaşı olarak bilinen bu savaşı da kazandı. polonya'nın kızıl ordu tarafından işgal edilen bölgelerinden katyn ormanlarında yaklaşık 22.000 silahsız savaş esiri polonyalı subay stalin'in emriyle katledildi.

22 haziran 1941'de almanya barbarossa harekatı adını verdiği saldırıyla sovyet topraklarına girdi. sovyet generallerin hitler'in saldırmazlık paktı'na güvenmemesi konusundaki uyarılarına rağmen yeterli hazırlığı yapmayan stalin bu ani saldırı karşısında şok yaşadı. almanlar kısa sürede leningrad ve moskova önlerine ulaştı. leningrad şehri ablukaya alındı. ancak moskova'da güçlü bir savunma hattı oluşturan ruslar mihver kuvvetlerinin şehre 100 km'den fazla yaklaşmasını önledi.

stalin 7 kasım 1941'de ekim devrimi'nin 24.yıldönümünde kızıl meydan'da büyük bir geçit töreni düzenleyerek cepheye gidecek kızıl ordu askerlerine anavatan savunması konusunda kutsal mücadele çağrısı yaptı.

hitler'in sovyetler birliği'ne saldırması üzerine stalin bu sefer müttefikler'in yanında yer aldı. müttefikler ise almanya'nın doğuya yönelmesinden batı cephesindeki yükün azalması dolayısıyla memnuniyet duydular.

moskova'ya girmeyi başaramayan almanlar 1942'de stalingrad üzerine yöneldi. merkezi rusya'yı doğudan abluka altına almayı ve hazar petrollerine ulaşmayı amaçlayan hitler emrindeki subayların uyarılarına rağmen alman ordusuna doğuya hücum etme emri verdi. volga nehrinin iki yakasında kurulan şehrin batı yakası alman güçlerinin denetimine girdi ve şehirde partizan savaşları başladı. binlerce subayını partizan direnişinde kaybeden almanlar bozguna uğradı ve geri çekilmeye başladı. 1943'te karşı harekatı başlatan kızıl ordu alman güçlerini sovyet topraklarından kovmayı başardı. stalin kızıl ordu'ya berlin'e kadar ilerleme emri verdi. polonya'da onlarca toplama kampı kapatıldı ve esirler serbest bırakıldı. doğu avrupa'yı alman birliklerinden temizleyen sovyet güçleri nisan 1945'te berlin'e girdi. mayıs 1945'te almanya teslim oldu. stalin'in mihver devletleri'nin yenilmesinde ii. dünya savaşı'nın en ağır bedeli ödeyen güç olarak (27 milyon ölü) müttefikler'in yanında nazi almanyası'na karşı kazandığı zafer uluslararası alanda gücünü ve popülaritesini artırdı.

stalin'in iki oğlu da ii. dünya savaşı boyunca almanya'ya karşı mücadelede görev aldı. büyük oğlu yakov cugaşvili almanlara esir düştü ve babası aleyhine anlaşma yapmayı kabul etmediği için infaz edildi. küçük oğlu vasili stalin ise hava subayı olarak batı cephesinde savaştı ve 5 mart 1943'te bir sorti sırasında yaralandı. vasili savaş boyunca 12 kez general rütbesine uygun görüldü, ancak terfi etmesi her defasında babası tarafından reddedildi.

sovyetler birliği'ni işgal eden alman ordularının kafkasya petrollerine ulaşabilmek için savaştığı 1942 yılında almanlara elçiler yollayarak temas sağladıkları ve almanlara askeri açıdan aktif olarak yardım ettikleri nedeniyle kırım tatarlarını sibirya'ya sürdü.
türkiye cumhuriyeti hükümetlerinin savaş sırasında almanya ile yakın ilişkiler tesis etmesi, almanya ile dış ticareti alman para birimi reichsmark ile yapması, türk lirasının banknotlarını almanya'da bastırması, almanya'ya paslanmaz çeliğin ham maddesi olan kromun sevkiyatını yapması, bakan şükrü saracoğlu'nun ırkçı ve nasyonal sosyalizm sempatizanı söylemleri, sovyetler birliği'ne dahil olan kırım ve kafkasya'da askeri harekat yapmakta olan alman ordusunu cephede takip etmek için türk hükümetinin komutanlar yollaması sebepleriyle ilişkiler iyice gerildi. sscb 19 mart 1945'te türkiye'ye bir nota vererek, 1925 tarihli dostluk ve saldırmazlık antlaşması'nın süresini uzatmayacağını bildirdi. pravda gazetesinde bir makale kaleme alan iki gürcü profesörün kars ve ardahan'ın gürcistan'nın tarihsel topraklarına dahil olduğunu ileri sürmesi türkiye'deki çevrelerde sovyetler birliği'nin bu illeri ilhak etmek istediği şeklinde algılandı. stalin i̇stanbul ve çanakkale boğazlarının olası bir saldırıya karşı ortak savunulmasını teklif etti. "ortak savunma"dan kast edilen, montrö boğazlar sözleşmesi hükümlerinin değiştirilmesi ve sscb'ye boğazlarda askeri üs verilmesiydi. türkiye bu talepleri geri çevirdi. süratle batı bloku'na yanaştı. 12 mart 1947'de ilan edilen truman doktrini ile türkiye batı ile olan bağlantısını sağlamlaştırdı.

1939'da ve 1940'ların başında 300.000 polonyalı tutsak alındıktan sonra, 5 mart 1940'ta lavrenti beriya'nın stalin'e gönderdiği bir nota istinaden 25.700 polonyalı tutsak idam edildi. bu olay katyn katliamı olarak bilinir. stalin şahsen bir polonyalı generale mançurya'da kaybolduklarını söylerken, polonya demiryolu işçileri 1941 nazi istilasından sonra toplu mezarı buldu.

stalin, ii. dünya savaşı'nın sonlarında kızıl ordu tarafından alman işgalinden kurtarılan doğu avrupa ülkelerinde komünist partilerin iktidara gelmesine destek sağladı. çekoslovakya, doğu almanya denilen demokratik alman cumhuriyeti, bulgaristan halk cumhuriyeti, polonya, yugoslavya federasyonu, macaristan ve romanya'da sosyalist halk cumhuriyetleri kuruldu. bu ülkelerin kapitalist ekonomiden sosyalist ekonomiye geçmesine ve sovyetler birliği'nin tecrübelerinden yararlanmalarında yardımcı oldu. abd öncülüğünde avrupa'da uygulanmaya konan marshall planına karşı sosyalist ülkelerin ekonomik ve siyasi birliğini amaçlayan ve sosyalist ülkeler arasındaki ticareti geliştiren comecon'u kurdu. ii.dünya savaşı'nda lağvedilen iii.enternasyonal yerine iv.enternasyonal'i örgütledi ve yeni kurulan sosyalist ülkelerdeki partilerin örgütlü mücadelesi için çaba sarf etti. 1946 yılında sbkp merkez komitesi dış politika bölümü başkanlığına getirdiği mikhail suslov ideolojik propaganda şefi olarak sosyalizmin diğer ülkelere yayılmasında etkili oldu.

1950'li yıllara gelindiğinde artık yaşlı bir lider olan stalin ülkenin geleceği açısından halefini belirlemekten çekinmedi. rus siyasi analist jores medvedev'e göre stalin en çok suslov'a güveniyordu ve hatta ölümünden sonra onu genel sekreterliğe varis tayin etmişti.

stalin 5 mart 1953'te öldü. ölümünden sonra kruşçev ünlü 20. kongre ile stalin'in yanlışlar yaptığını iddia ederek anti-stalinizasyon kampanyasını başlattı. kongrede stalin portreleri ve heykellerinin halkta tepkiye yol açmamak ve infial yaratmamak için sessizce ve yavaş yavaş kaldırılması kararı alındı. bu kampanya kendisinden sonra gelen brejnev dönemine kadar sürdü. 1977 yılında sovyetler birliği marşı'nın sözleri de yeniden düzenlendi ve stalin'e yönelik atıflar marştan çıkarıldı. daha sonra gorbaçov döneminde sovyetler birliği'nin içinde bulunduğu sorunların sebebi olarak stalin suçlandı ve anti-tez olarak glasnost ve perestroyka kavramları gündeme getirildi. gorbaçov 1987'de büyük ekim sosyalist devrimi'nin 70.yıldönümü kutlamasında yaptığı konuşmada 1930'lu yıllardaki tasfiyelerin parti ve devlete büyük zarar verdiğini belirtmekle birlikte stalin'in sovyetler birliği'nin ekonomik kalkınmasındaki önemli rolünü de kabul etti.

stalin öldükten sonra naaşı lenin'in naaşının yanında kalmıştır. ancak 31 ekim 1961 tarihinde alınan kararla naaşı kremlin duvarı mezarlığına defnedilmiştir.doğduğu ev gürcistan'ın gori kentinde bulunan stalin müzesi kompleksi içerisinde korunmaktadır. gori kentinde kendisine ait heybetli bir heykel de kent meydanında bulunmaktaydı. 1950 de dikilen 6 metrelik dev heykel, 25 haziran 2010 tarihinde sessiz sedasız bir şekilde kaldırıldı. yerine 2008'de rusya ile savaşta ölenler için anıt yapılacağı açıklanmıştır. gürcistan'da mihail saakaşvili'nin seçimlerden yenik ayrılmasının ardından ülkede büyüyen saakaşvili icraatlarına karşı çıkma hareketi sonucunda gori'deki stalin heykeli yeniden yerine konmuştur.

stalin, batıdaki kapitalist basın tarafından sıklıkla ""diktatör"" sıfatıyla anılmaktadır. bununla birlikte nikita kruşçev'in sovyetler birliği komünist partisi 20. kongresi'nde söylediği sözlerden sonra (gizli söylev olarak da bilinir) sscb ve doğu bloku ülkeleri içerisinde stalin'e karşı karalama kampanyası başlatılmış, heykelleri sökülmüş ve ismi silinmeye çalışılmıştır.

buna karşın enver hoca, mao zedong, kim i̇l-sung gibi liderler stalin'e sahip çıkacak ve eleştirilerin son derece yanlış olduğunu bildireceklerdir. bununla birlikte 1937 yılında sscb'yi ziyaret eden lion feuchtwanger, anılarında stalin ve sscb'ye ilişkin düşünce ve izlenimlerini şu şekilde anlatmıştır:

sovyetler birliği'nin dağılmasından sonra rusya'da stalin ile ilgili çok sayıda anket yapıldı. en son ocak 2015'te rusya'nın en önemli kamuoyu araştırma şirketlerinden levada'nın açıklamış olduğu bir anket sonucuna göre halkın % 52'si stalin hakkında olumlu bir değerlendirmede bulunurken, % 30'u olumsuz bir değerlendirme bulunmuştur. 
ayrıca stalin'in gençken yazdığı şiirler özellikle gürcistan'da yaygın olarak bilinmektedir.



 


</doc>
<doc id="4277" url="https://tr.wikipedia.org/wiki?curid=4277" title="gustaf john ramstedt">
gustaf john ramstedt

gustaf john ramstedt (d. 22 ekim 1873 - ö. 25 kasım 1950), fin türkolog, altayist.

helsinki üniversitesi'nde 1906'da doçent, 1917'de profesör oldu. orta asya dilleri üzerinde çalıştı. 1919'da finlandiya'nın temsilcisi olarak japonya'ya gönderildi ve bir süre dil çalışmalarından uzak kaldı. 1930'da yeniden üniversiteye dönünce çalışmalarına yeniden başladı.

verdiği dersler arasında altay halklarının tarihi ve dilleri, karşılaştırmalı moğolca-türkçe tarihsel fonolojisi, kırgızca, moğolca, kalmukça, mançuca, tunguzca vardı.



</doc>
<doc id="4288" url="https://tr.wikipedia.org/wiki?curid=4288" title="merkür">
merkür

merkür güneş sistemi'ndeki en küçük ve güneş'e en yakın gezegen. yaklaşık 88 dünya gününe eşit yörünge süresi ile güneş sistemi'ndeki diğer gezegenlerden daha hızlıdır. dünya'dan bakıldığında, kendi yörüngesi etrafında 116 günde hareket ettiği görünür. bilinen hiç doğal uydusu yoktur. adını tanrıların habercisi roma tanrısı merkür'den alır.

neredeyse ısıyı koruyacak bir atmosferi olmamasından dolayı, merkür'ün yüzey sıcaklığı güneş sistemi'ndeki diğer tüm gezegenlerden daha fazla günlük olarak değişir. bazı ekvatoral bölgelerde gece 'den gündüz 'e kadar değişir. kutuplar sürekli olarak 'in altındadır. merkür'ün ekseni güneş sistemi'ndeki en küçük (yaklaşık derecenin 'i) eksen eğikliğidir. ancak merkür'ün dış merkezliği güneş sistemi'ndeki bilinen tüm gezegenlerinkinden büyüktür. günötede güneş'e günberide olduğundan 1.5 kat daha uzaktır. merkür'ün yüzeyi aşırı derecede kraterlidir ve görünüm olarak ay'a benzer. bu milyarlarca yıldır jeolojik olarak etkin olmadığını gösterir.

merkür, güneş ile 3:2 rezonansta gelgitsel ya da çekimsel kilitlidir ve güneş sistemi'nde eşsiz bir yörüngede döner. duran yıldızlara göre, güneş etrafındaki her iki devrine karşılık kendi ekseninde tam olarak üç defa döndüğü görülür. güneş'ten görüldüğü gibi 
yörünge hareketi ile dönen bir gözlemci çerçevesi içerisinde, sadece her iki merkür yılında bir dönüyormuş gibi görünür.

merkür güneş etrafında dünya'nın yörüngesinden içerde (venüs'te olduğu gibi) döndüğü için, dünya'nın gökyüzünde sabahları ya da akşamları gözükebilir ancak gecenin yarısında gözükemez. ayrıca venüs ve ay'da da olduğu gibi dünya'ya göre kendi yörüngesi etrafında hareket etmesinin aşamaları tam aralıkla izlenir. merkür dünya'dan bakıldığında parlak bir nesne olarak görülür. buna rağmen güneş'e olan yakınlığı 
nedeniyle venüs'ten görünmesine göre daha zor görünür. i̇ki uzay aracı merkür'ü ziyaret etti: "" 1970'lerde uçarak geçti; ve "messenger" 2004'te fırlatıldı, 30 nisan 2015'te yakıtını tüketmeden ve gezegen yüzeyine çarpmadan önce 4 yıl boyunca merkür'ün yörüngesinde 4.000'in üzerinde dönüş yaptı.

merkür güneş sistemindeki dört yerbenzeri gezegenden biridir ve dünya gibi kayalık gövdesidir. 2,439.7 kilometrelik ekvatoral yarıçapı ile güneş sistemindeki en küçük gezegendir. merkür ayrıca güneş sistemi'nde bulunan en büyük doğal uydular ganymede ve titan'dan -daha ağır da olsa- da daha küçüktür. merkür yaklaşık olarak %70 metalik ve %30 silikat maddelerinden oluşur. merkür'ün 5.427 g/cm'lük yoğunluğu güneş sistemi'ndeki ikinci en yüksek yoğunluktur ve dünya'nın 5.515 g/cm'lük yoğunluğundan biraz daha azdır. eğer gravitasyonal sıkıştırma etkisi çarpanlarına ayrılsaydı, merkür'ü oluşturan maddeler dünya'nın 4.4 g/cm lük yoğunluğuna karşılık 5.3 g/cm lük sıkıştırılmamış yoğunluk ile daha yoğun olurdu.

merkür, güneş sistemi'nin iç gezegenler olarak adlandırılan diğer dört üyesi gibi katı bir yapıya sahiptir. 5,43 g/cm³ olan yoğunluğu dünya ile karşılaştırılabilecek denli yüksektir ve dünya'dan sonra güneş sistemi'nde karşılaşılan en büyük değerdedir. merkür güneş'e yakınlığı nedeniyle güneş ışınlarının güçlü etkisi altındadır ve sıcak bir gezegendir. yüzey ısısı uzun süren merkür gündüz sırasında 457 °c üzerindeki düzeylere çıkabilirken, etkili bir atmosferin yokluğu nedeniyle gece -172 °c'ye kadar düşmektedir. gezegenin koyu bir yüzeyi vardır. yüzeyin 0,11 albedo değeri vardır, yani üzerine düşen güneş ışınlarının ancak yaklaşık onda birini yansıtır.

merkür yüzeyinin en dikkat çeken özelliği tüm gezegen üzerine dağılmış irili ufaklı çarpma kraterleridir. i̇lk bakışta ay yüzeyine benzetilebilecek bu görünümün, daha dikkatli bir incelemede birçok farklılıklar içerdiği anlaşılır. ay'da olduğu gibi kraterlerin yoğun bir şekilde iç içe geçtiği alanlar arasında, krater yoğunluğunun çok düşük olduğu, yumuşak engebeli geniş düzlükler yer alır. bu bölgeler kraterlerin sık olduğu bölgelere göre daha alçakta yer alırlar ve ay'daki 'deniz'lere benzer şekilde, büyük çarpmalar sonucunda gezegen içinden yüzeye çıkan lav akıntıları ile oluştukları sanılır. gerek bu oluşumların, gerekse büyük kraterlerin çoğunun, güneş sistemi içinde büyük çarpışmaların sürdüğü 4,5 ile 3,8 milyar yıl öncesini kapsayan dönemde meydana geldiği düşünülür. 3,8 milyar yıl öncesinden günümüze kadar, güneş sistemi büyük çarpışmaların sıklığının azaldığı, nispeten sakin bir döneme girmiştir. merkür üzerindeki en büyük çarpışma izi, 1300 km çapındaki caloris havzasıdır. bu dev lav denizi 100 km çapında bir gökcisminin çarpması ile gezegenin manto tabakasından yüzeye çıkan sıvılaşmış materyel ile oluşmuş, bu arada şok dalgalarının gezegen boyunca yayılarak diğer yüzünde odaklanması sonucunda caloris havzasının tam karşı kutbunda 500.000 km²lik bir alan son derece engebeli bir hal almıştır. ayrıca düzlükler üzerinde yüzlerce kilometre uzunluğunda ve yüksekliği 2–3 km'yi bulan kırıklar dikkati çeker. bunlara, gezegenin soğuması sırasında küçülen hacminin neden olduğu sanılmaktadır. kırıkların bazı kraterlerin içinden de geçmeleri krater oluşum döneminden daha sonra meydana geldiklerini düşündürür.

gezegen yüzeyinin en dışta kalan birkaç metre kalınlığındaki kısmının, ay yüzeyindekine benzer biçimde çok küçük göktaşlarının milyarlarca yıldır süren bombardımanı sonucunda ince bir toz haline gelmiş regolit tabakası olduğu varsayılır. aynı ay'da gözlendiği gibi az sayıdaki genç kraterin, ışınsal olarak kendilerini çevreleyen parlak beyaz çizgilerin ortasında yer aldığı görülür. bu çizgiler, çarpma sırasında 'kirli' regolitin üzerine sıçrayan taze materyal ile ilişkilidir.

merkür'ün yüzeydeki kurtulma hızı gezegenin düşük kütlesi nedeniyle dünya'nın ancak % 40'ı kadardır. bu düzeydeki bir çekim gücü, gezegen yüzeyindeki 400 °c'yi aşan sıcaklıklar karşısında gazların uzaya kaçmasına engel olamayacak denli güçsüzdür. bu nedenle merkür'ün çoğunlukla orta ağırlıktaki elementler içeren (oksijen, sodyum, potasyum) son derece seyrek bir atmosferi bulunmaktadır. bu atmosfer durağan olmaktan çok, merkür'ün konumunda etkisi güçlü olan güneş rüzgarı ve yüksek yüzey ısıları nedeniyle gezegen yüzeyinden koparılan ve kısa sürede uzay boşluğuna kaybedilen atomlardan oluşmuş, sürekli yenilenen bir yapıdadır. bu şekliyle, merkür atmosferini dünya'nın egzosferi ile karşılaştırmak olasıdır.

merkür'ün küçük boyutuna oranla önemli sayılabilecek bir manyetik alanı bulunmaktadır. ekseni merkür'ün dönüş eksenine 11° eğimli, kutupları dünya'nın manyetik kutuplarına göre ters yerleşmiş durumda, yani kuzey manyetik kutbu gezegenin coğrafi güney kutbuna komşu olan ve gezegen yüzeyinde dünya manyetik alanının % 1'i kadar güçlü bu alan, merkür çevresinde küçük bir manyetosfer oluşturmaya yeterlidir. manyetosfer, güneş rüzgarı adı verilen ve güneş kökenli hızlı parçacıkların oluşturduğu plazma akımının, gezegenin manyetik alanın etkisi ile saptırılarak engellendiği bölgedir. manyetosferin en dışında, plazma akımının yavaşlayarak hızının ses hızının altına indiği ve yön değiştirdiği bir şok dalgası gözlenir. merkür'ün manyetik alanı güneş rüzgarı ile gelen parçacıkları yakalayıp gezegen çevresinde tutacak kadar güçlü olmadığı için, van allen kuşakları yoktur.

küçük bir gezegen olan merkür'ün çekirdek sıcaklığının bir manyetik alan oluşturmak için gerekli olan sıvı demir kütlesini barındırmaya izin vermeyecek kadar düşük olduğu düşünülmektedir. bu nedenle, bugün gözlenen manyetik alanın gezegen içindeki aktif bir manyetik dinamo tarafından sağlanmak yerine, çok önceleri mıknatıslanmış olan katı haldeki çekirdek tarafından sürdürüldüğü görüşü ortaya atılmıştır.

gözlem koşullarının güçlüğü, merkür'ün teleskopla ayırdedilebilen yüzey yapılarının hareketlerine dayanarak dönüş periyodunun hesaplanmasını zorlaştırmıştır. 1960'lı yıllara gelinceye dek gezegenin kendi ekseni etrafında dönüşünün, güneş çevresindeki hareketi ile 'kilitlenmiş' şekilde 88 günde tamamlandığına inanılıyordu. gezegenin bir yüzünün sürekli karanlıkta kalarak çok düşük sıcaklıkta bulunması ile sonuçlanacak bu durum, 1962 yılında radyo gökbilim tekniklerinin merkür'ün gece yüzünde sıcaklığın hiçbir zaman -160 °c'nin altına düşmediğini ortaya koyması ile tartışmalı hale geldi. 1965 yılında radar incelemeleri, gezegenin dönüş hızının yaklaşık 59 günlük bir devir ile uyumlu olduğunu gösterdi. i̇talyan gökbilimci giuseppe colombo bu sürenin merkür'ün yörünge periyodunun 2/3 ü kadar olduğuna dikkati çekerek, gezegenin alışılmamış bir dönüş-yörünge kilitlenmesi olabileceğini bildirdi. bu, mariner 10 uzay sondasının 1974 yılında merkür'ü ziyareti sırasında doğrulandı. bugün, merkür'ün kendi etrafındaki dönüşünü 58,65 günde tamamladığı bilinmektedir. yörünge ve dönüş periyodlarının bu şekilde 3:2 oranındaki senkronizasyonu, gezegenin oldukça eliptik yörüngesinin yol açtığı önemli yörünge hızı değişimleri ile daha uyumlu görülür. bu şekilde, 1:1 oranındaki bir kilitlenmenin özellikle günberi dönemindeki hızlanma sırasında yol açacağı librasyon hareketleri ve buna bağlı güçlü gel-git etkileri ve iç gerilimler önlenmiş olmaktadır.

merkür'ün bu dönüş biçimi ilginç sonuçlar doğurur. gezegen kendi ekseni etrafında bir dönüşünü tamamladığı 58,65 günlük süre içinde güneş çevresindeki dönüşünün de üçte ikisini gerçekleştirdiği için, güneşin görünür hareketi çok daha yavaş olmaktadır. merkür'ün herhangi bir noktasında güneşin iki doğuşu arasında geçen süre dünya ölçülerine göre 176 gündür; diğer bir deyişle bir dünya yılı, 2 merkür gününe eşittir. bunun yanı sıra aşırı eliptik yörünge nedeniyle değişen yörünge hızı, gezegenin güneş çevresindeki açısal hızının bazen kendi etrafındaki açısal hızı aşmasına, yani güneşin görünür hareketinin ters yöne dönmesine yol açar; gezegenin bu eliptik çizgi üzerinde güneşe yaklaşıp uzaklaşmasıyla güneşin görünür boyutunun da değişmesi tabloya eklendiğinde merkür üzerinde geçen bir günün öyküsü iyice renklenir:

caloris havzası, güneş'in meridyenden yani öğle noktasından geçişi ile günberi geçişinin aynı zamana geldiği bir konumdadır. merkür'ün her iki yılında bir, bu bölge öğle ile yaz ortasını bir arada yaşayarak gezegenin (ve güneş sistemi'nin) en sıcak yeri olur. caloris havzası'ndaki bir gözlemci güneş'in doğudan yükseldikçe büyüdüğünü ve doğudan batıya doğru hareketinin yavaşladığını görür. güneş en yüksek noktayı geçtikten ve alçalmaya başladıktan kısa bir süre sonra durur ve geriye doğru hareket etmeye başlar. en yüksek noktadan bu kez ters yönde ikinci geçişinde en büyük görünür çapa ulaşır ve batıdan doğuya alçalırken yeniden küçülmeye başlar. bir süre sonra tekrar yavaşlayarak durur ve doğudan batıya alışılmış hareketine döner. batı-doğu doğrultusundaki bu geriye hareket dünya ölçüleriyle birkaç gün sürmüştür. güneş öğle çizgisinden üçüncü kez geçer ve batıya doğru alçalırken küçülmeye devam eder. güneş battığında bir merkür yılı dolmuştur. i̇kinci yıl caloris havzası'nın gecesi boyunca geçer, güneş doğudan yükselmeye havza'sının 3. bir merkür yılına girilmiştir.

caloris havza'sının 90 derece doğusunda bulunan bir gözlemci için gün çok farklı başlar. büyük ve sıcak bir güneş doğudan yavaşça yükselmeye başlar, ancak bir süre sonra durarak yeniden alçalır, batarken en büyük çapa ulaşır, dünya ölçüleriyle 2 gün sonra tekrar doğar ve yükseldikçe görünür büyüklüğünün azaldığı gözlenir. öğle çizgisinden geçerken en küçük halini almıştır, batıya doğru alçaldıkça tekrar büyümeye başlar. batıdan battıktan kısa bir süre sonra aynı noktadan tekrar en büyük şekliyle doğduğu gözlenir, batı ufkundan bir süre yükseldikten sonra yeniden alçalır ve bir merkür yılı boyunca görünmemek üzere batar.


bugüne dek merkür'e gönderilen tek uzay aracı 1973 yılında fırlatılan mariner 10 uzay sondasıdır. sonda, şubat 1974'te venüs yakın geçişini gerçekleştirdikten ve gezegenle ilgili bilimsel gözlemler yaptıktan sonra, güneş çevresinde merkür yörüngesi ile kesişen ve yörünge dönemi merkür'ün periyodunun tam iki katı olan eliptik bir yörüngeye girerek bu çizgi üzerinde her 176 günde bir merkür'le karşılaşmaya başladı. 29 mart 1974, 21 eylül 1974 ve 16 mart 1975 tarihlerinde gerçekleşen üç yakın geçişte gezegen hakkında çok değerli bilgiler elde edildi:

üçüncü geçişte gezegene 327 km yaklaşan sonda, bu geçişten kısa bir süre sonra yakıtının bitmesi ile görevini sonlandırdı. 1975 yılından bu yana bağlantı kurulamayan mariner 10, sabit yörüngesinde her iki merkür yılında bir gezegenle aynı noktada buluşmaya devam etmektedir.

yer'den merkür'e gönderilen uzay araçları, gezegenin güneş'e yakın konumu nedeniyle, gezegen çevresinde yörüngeye girebilmek için çok yüksek enerjiye gereksinim duymaktadır. bu nedenle, mariner 10 programında, gözlemler için çok az zaman tanıyan hızlı yakın geçişler ile yetinmek zorunda kalınmıştır.

1980'lerin sonlarına doğru nasa bilim adamlarından chen-wan yen, bir uzay sondasını merkür çevresinde yörüngeye sokmaya olanak tanıyabilecek ekonomik uçuş yolları tasarladı. messenger bu plan üzerine kurulmuş karmaşık ve uzun bir rota izleyerek mart 2011'de merkür etrafında yörüngeye girmek üzere, 3 ağustos 2004'te fırlatıldı. gelişmiş bilimsel aygıtlarla donatılan sonda, yörüngeye girmeye uygun bir açı ve hız elde edebilmek için gerekli kütleçekim yardım manevralarını 1 kez yer, 2 kez venüs ve 3 kez de merkür yakın geçişi ile gerçekleştirecektir. 1 yıl sürmesi planlanan yörünge etkinlikleri şu konular üzerinde yoğunlaşacaktır:


esa (avrupa uzay ajansı) tarafından 2012 yılında fırlatılması planlanan ve merkür'ün kendi ekseni etrafında dönüşünü aydınlatan giuseppe colombo'nun onuruna adlandırılan bepicolombo uzay aracı iki ayrı sondadan oluşacaktır. merkür çevresinde iki değişik yörüngeye oturtulması planlanan sondalardan birinin gezegenin manyetosferi, diğerinin ise yüzey ve atmosferi ile ilgili gözlemler yapması öngörülmektedir.

uluslararası gökbilim birliği (iau), merkür üzerindeki yüzey şekillerine verilen adların belli kurallara göre seçilmesini önermektedir:


merkür, güneş çevresinde yaklaşık 88 gün süren dolanma süresi ve 116 günlük kavuşum dönemi ile, gökyüzündeki görünür hareketini yılda üç kez yineler. bir alt gezegen olması nedeniyle ile her zaman güneş'e yakın konumdadır ve gözlenmesi güneş'in parlak ışığı nedeniyle oldukça güçtür. -1,9 kadir derecesine varabilen parlaklığı ile en parlak yıldızlardan ve bazen satürn, mars ve hatta jüpiter'den daha ışıklı olabilmesine karşın hiçbir zaman karanlık bir zemin üzerinde izlenemediği için, her kavuşum döneminin en fazla birkaç gün süren bir kısmında, en yüksek batı ya da doğu uzanımı esnasında çıplak gözle görülebilir. bu gözlem koşulları, doğu uzanımı için güneşin batışını izleyen, batı uzanımı için ise güneşin doğuşundan az önceki kısa bir süre için gerçekleşir. bu nedenle her 116 günlük dönemde merkür bir kez 'akşam yıldızı', bir kez de 'sabah yıldızı' olarak izlenir. en yüksek uzanım, yörünge dış merkezliğin yüksek olması nedeniyle 18° ile 28° arasında değişir, ancak 28° bile rahat bir gözlem için yeterli değildir. özellikle tutulum düzleminin ufka daha yakın olduğu yüksek enlemlerden gezegenin görülmesi çok zordur. gözlem noktası yer ekvatoruna yaklaştıkça merkür'ün sabah ya da akşam alaca karanlığında ufuktan yüksekliği artacağı için çıplak gözle görülebilmesi daha kolay olur. merkür'ün oldukça eliptik yörüngesinin uzun ekseninin yer yörüngesine göre konumuna bağlı olarak, dünyanın güney yarı küresinin sonbahar başlangıcına denk gelen döneminde, gezegenin olası en yüksek batı uzanımı ile 7°'lik yörünge eğikliğinin üst üste gelmesi sayesinde merkür için en uygun gözlem koşulları oluşur. aynı şekilde olası en yüksek doğu uzanımı ile yörünge eğikliği açısının birbiri üzerine eklenmesi, yine güney yarı küreden bu kez kış aylarında gezegenin rahat gözlenmesine olanak sağlar. yüksek dış merkezlik nedeniyle yörünge hızı dolanma sırasında çok değişir ve kavuşum süresi yer'in merkür yörüngesine oranla konumuna göre birkaç gün kayabilir.

yer atmosferinin olumsuz etkilerini en aza indirebilmek amacıyla, teleskop kullanılarak yapılan profesyonel gözlemler merkür'ün ufuktan iyice yüksekte bulunduğu gün ortası saatlerinde gerçekleştirilir. tam güneş tutulmaları çok kısa süre için de olsa güneşe çok yakın konumdaki gezegenin gün ortasında çıplak gözle izlenebilmesine olanak sağlar.

kısıtlayıcı etmenler nedeniyle, yeryüzünden yapılan gözlemler en güçlü teleskoplar kullanıldığında dahi merkür'ün yüzey şekilleri hakkında yeterli bilgi sağlayamamış ve elimizdeki bilgilerin büyük kısmı mariner 10 uzay sondası tarafından sağlananlarla sınırlı kalmıştır.

bir teleskopla izlendiğinde merkür'ün ay ve venüs gibi evreleri olduğu görülür. gezegenin yeryüzüne en uzak ve güneş'in arkasında bulunduğu üst kavuşum anında görünen yüzeyinin tümü aydınlandığından ışıklı bir daire şeklinde 'dolun' evresi söz konusudur. bu aynı zamanda uzaklık nedeniyle merkür'ün görünür çapının en az olduğu dönemdir. en iyi gözlem koşullarının oluştuğu en yüksek uzanım anında gezegen bir yarım daire şeklinde görülür. güneş ile yer arasında kaldığı dönemlerde ise karanlık yüzünü göstererek bir 'hilal' şekli alır. hilalin en ince olduğu dönemler gezegenin dünyaya en yakın olduğu ve görünür çapının en büyük olduğu dönemlerdir, ancak bu esnada güneş ışınları gezegenin görülmesini engeller.

merkür her yıl (ortalama) üç kez alt kavuşum konumundan geçtiği halde, yörüngesinin tutulum düzlemine 7 derecelik bir açı yapması nedeniyle güneş diskinin önünden geçişi nadiren gerçekleşir. merkür yörüngesinin tutulum düzlemini kestiği noktalar, yani yörüngenin çıkan ve inen düğümleri ile güneş ve yer'in düz bir çizgi üzerinde yer almasını gerektiren bu durum her yüzyılda 12-14 kez ve yalnız mayıs ve kasım ayları içinde gözlenir. güneş diski üzerinde küçük bir siyah beneğin ilerlemesi şeklinde izlenen bu olay, merkür'ün yörünge hızının daha düşük olduğu günöte noktasına daha yakın olan mayıs geçişlerinde daha yavaş olur ve 9 saat kadar sürebilir.



</doc>
<doc id="4289" url="https://tr.wikipedia.org/wiki?curid=4289" title="yunanistan">
yunanistan

yunanistan (, ' ) ya da resmî adıyla helen cumhuriyeti (yunanca: ' ), güneydoğu avrupa'da bir ülkedir. yunanistan'ın nüfusu 2015 itibarıyla yaklaşık 10,955 milyon kişidir. başkenti ve en büyük şehri atina iken ikinci en kalabalık şehri selanik'tir.

avrupa, asya ve afrika kıtalarının kesişiminde konumlanan yunanistan, balkan yarımadası'nın güney ucunda yer alır ve kuzeybatıda arnavutluk, kuzeyde makedonya cumhuriyeti ve bulgaristan, kuzeydoğuda ise türkiye ile sınır komşusudur. dokuz coğrafi bölgeden oluşur: ege adaları, epir, girit, i̇yonya adaları, makedonya, mora, orta yunanistan, teselya ve trakya. anakaranın doğusunda ege denizi, batısında i̇yonya denizi, güneyinde girit denizi ve akdeniz yer alır. yunanistan, 227 tanesinde yaşanılan çok sayıda adaya sahiptir ve 13.676 km uzunluğundaki kıyı şeridiyle bu alanda akdeniz havzası'nda birinci, dünyada ise on birinci sıradadır. yüzde sekseni dağlık olan ülkenin en yüksek dağı 2.918 metrelik olimpos dağı'dır.

yunanistan; demokrasi, batı felsefesi, olimpiyat oyunları, batı edebiyatı, tarihyazımı, siyaset bilimi, önemli bilimsel ve matematiksel ilkeler ile batı dramasının doğduğu yer olması nedeniyle batı uygarlığının beşiği kabul edilmektedir. yunanlar, mö sekizinci yüzyıldan itibaren tüm akdeniz ve karadeniz'e yayılan ve "polis" olarak bilinen birçok bağımsız şehir devleti kurdular. ii. filip mö dördüncü yüzyılda yunan anakarasının çoğunu birleştirirken oğlu iii. aleksandros, antik dünyanın büyük bir kısmını fethederek yunan kültürünü ve bilimini doğu akdeniz'den i̇ndus nehri'ne kadar yaydı. mö ikinci yüzyılda roma tarafından ilhak edilen yunanistan, roma i̇mparatorluğu'nun ve yunan dili ve kültürünün baskın olduğu ardılı bizans i̇mparatorluğu'nun ayrılmaz bir parçası oldu. birinci yüzyılda rum ortodoks kilisesi'nin kuruluşu, modern yunan kimliğini şekillendirdi ve yunan geleneklerini ortodoks dünyasına yaydı. on beşinci yüzyılın ortalarında osmanlı egemenliği altına giren yunanistan'ın modern bir ulus devlet olarak ortaya çıkışı, verdiği bağımsızlık savaşının ardından 1830'da gerçekleşti. yunanistan'ın sahip olduğu on sekiz unesco dünya mirası, ülkenin zengin tarihsel geçmişini yansıtmaktadır.

yunanistan; yüksek gelirli bir ekonomi, yüksek yaşam kalitesi ve çok yüksek yaşam standardına sahip demokratik ve gelişmiş bir ülkedir. birleşmiş milletler'in bir kurucusu, avrupa birliği'nin bir üyesi ve 2001'den beri euro bölgesinin bir parçasıdır. ayrıca aralarında avrupa konseyi, nato, oecd, dünya ticaret örgütü, avrupa güvenlik ve i̇şbirliği teşkilatı ve frankofon'un da bulunduğu pek çok uluslararası kuruluşa üyedir. kültürel mirası, turizm sektörü, taşımacılık sektörü ve jeostratejik önemi nedeniyle bir orta güç olarak sınıflandırılmaktadır. balkanlar'ın en büyük ekonomisi ve önemli bir bölgesel yatırımcısıdır.

arapçada roma i̇mparatorluğu'nda veya doğu roma’da yaşayan yunanlara romalı, "rumî” denirdi. fakat daha sonra sözcük “rum” halini almış ve bir süre sonra da türkiye’de anadolu’da yaşayan yunanlara denilmiştir ve günümüzde de denilmektedir.
tarihte "hellen" sıfatı, çeşitli etnik topluluklar için kullanılmıştır. "hellen" sözcüğü ilk olarak makedonya kralı büyük i̇skender’nin pers'ler üzerine yaptığı asya seferi sonunda hellen uygarlığı'nın kurmasıyla başlamıştır. bu sefer sonunda anadolu, mezopotamya, mısır, i̇ran ve kuzey hindistan topraklarını ele geçiren i̇skender, doğu ve batı(yunan) kültürlerini sentezleyerek "hellen" kültürünün oluşumunu sağlamıştır. bu olaylar meydana gelirken yunanlar, hellen imparatorluğu içinde dağınık halde yaşıyorlardı. yunanlar ticari ve kültürel ilişkiler içine girdikleri çeşitli halklarla bu dağınıklığı bozup, birlik oluşturmak istediler. birliğin oluşmasında halkların lehçe farklarına rağmen yunanca konuşmaları da önemli bir etken olmuştur.

yunanlar, kendilerine ırk birliğini açığa vuran "hellen" adını vermeden önce, başka ırktan olanları ve başka dil konuşanları "barbares" (barbarlar) olarak göstermişlerdir. bu şekilde kendileriyle yabancılar arasında bir sınır çizip; kendi ırksal topluluklarını kurarak, "hellen" sözcüğünün oluşumunu sağlamışlardır. “grek” deyimine tarihsel açıdan bakıldığında yunanların akdeniz'de koloniler kurması bunda büyük etken olmuştur. o zamanlarda yunan kolonilerinden biri de i̇talya yarımadasındaki kime’dir. kime eğriboz adasında yaşayan halkisliler tarafından kurulmuştur fakat bu şehrin kurulmasında eğriboz adasının karşı kıyılarındaki gralar yardımcı olmuştur. bunun sonucunda bu kavmin adı i̇talya'da biraz değiştirilmek suretiyle "graikus" (graecus) şeklini almış, sonraları latinler tarafından tüm hellen kavmini gösteren kolektif bir sözcük olarak kullanılmıştır.

"i̇yonya", yunanistan'daki dor istilası karşısında anadolu kıyılarına göç etmek zorunda kalan ve batı anadolu'da on iki büyük site kuran halkın kendilerine verdikleri isimdir. i̇yonlar bir süre bağımsız kaldıktan sonra anadolu’nun halklarından olan lidyalılar'a boyun eğmişleridir.daha sonra doğudan gelen pers işgallerine yenilen lidya’nın pers egemenliğine girmesiyle i̇yonlar'da pers egemenliğine girmiştir. daha sonra bu “i̇yon” adı giderek yayılmaya başladı. tevrat'ta yavan, asur yazıtlarında yavnai, pers yazılı belgelerinde yauna olarak gösterilmiştir. buna göre; doğudan gelen ve önce batı anadolu'yu -dolayısıyla i̇yonya'yı- ele geçiren persler, ege'deki düşmanlarına "yauna" adını vermişlerdir. bu ad zamanla bugünkü yunanistan halkını da içine alacak şekilde genelleşmiştir. türkler de, yanlış da olsa bu adı kullanmışlardır ve günümüzde de kullanılmaktadır. ayrıca arapçada roma i̇mparatorluğunda veya doğu roma’da yaşayan yunanlara romalı "rumi” denirdi. fakat daha sonra sözcük “rum” halini almış ve bir süre sonra da türkiye’de anadolu’da yaşayan yunanlara denilmiştir ve günümüzde de denilmektedir.

yunanistan'ın ilk sakinlerine sıklıkla pelasgi, yani "deniz halkı" denirdi. yarımadanın bu sakinleri kuzeyden göçen işgâlcilerin etkisi ile güneye kaçtılar. birbiri ardı sıra gelen işgallerle güney kıyılarına ve ege adaları'na yayıldılar. mö 3200 civarında bölgeye yeni gelenler birlikte zamanla yunancaya dönüşen bir hint-avrupa dili getirdiler.

mö 1. binyılda kullanılan ve homeros'un i̇lyada'da kullandığı eski yunancanın, günümüzdeki arnavutça'ya benzediği ve akraba olduğu şeklindeki dilbilimsel hipotez, dorların göçleri kapsamında incelenen bir konudur.

ii. filip, mö dördüncü yüzyılda yunan anakarasının çoğunu birleştirirken oğlu iii. aleksandros, antik dünyanın büyük bir kısmını fethederek yunan kültürünü ve bilimini doğu akdeniz'den i̇ndus nehri'ne kadar yaydı.

antik yunanistan mö 2. yüzyılda da roma i̇mparatorluğu'nun hakimiyetine girerek ortadan kalktı. roma i̇mparatorluğu'nun 4. yüzyılda bölünmesiyle de 1821'e kadar doğu roma ve osmanlı i̇mparatorluklarının başkenti olan konstantinopolis tarafından yönetildi. 
antik kültürler ve politeist dinler bu dönemlerde yerini orta doğu kaynaklı dinler olan ortodoks hıristiyanlığa, 13.-14. yüzyıllardan sonra da müslümanlığa bıraktı.

günümüzdeki modern yunanistan, 1821'de osmanlı devleti'nin i̇ngiltere, fransa ve rusya karşısında aldığı yenilgiler sonucu mora yarımadası ve atina'da 'yunan krallığı' adı altında kuruldu. i̇lk yunan kralı olarak da bavyeralı aristokrat aileden gelen otto isminde bir alman atandı.

balkan yarımadası üzerine kurulu olan yunanistan, 35° - 41°′kuzey / 19 - 22°′doğu koordinatları arasında yer alır, doğuda türkiye, kuzeyde bulgaristan ve makedonya cumhuriyeti, kuzeybatıda ise arnavutluk ile komşudur. batısında i̇yon denizi, güneyinde akdeniz, doğusunda ise ege denizi ile çevrili olan yunanistan, yaklaşık 3000 ada ve kayalığa sahiptir. bu adalardan 227'sinde yerleşim olup, sadece 78'inde 100 kişiden fazla insan yaşamaktadır.

yunanistan'ın 1935 kilometre uzunluğunda kara sınırı vardır;


deniz sınırları ise adalar ile birlikte 15,021 kilometredir. ege denizi'nde kıyısı bulunan iki devlet olan türkiye ve yunanistan'ın karasuları 6 deniz milidir.bu kara suları türkiye ile yunanistan arasında soruna neden olmaktadır.

yunanistan'ın sahip olduğu adaların sayısı 1.200 ila 6.000 arasında değişmektedir. üzerinde yaşanılan adaların sayısının ise 166 ila 227 arasında olduğu düşünülmektedir. ülkenin en büyük adası girit'tir.

yunanistan'da hâkim iklim büyük ölçüde akdeniz iklimi'dir. yazları sıcaklık ortalaması 26 °c - 28 °c 'dir. kışlar çok sert geçmez, ancak yüksek kesimler kış boyunca kar alır. yüzey şekilleri ise fazla yüksek olmayan dağlardan oluşan oldukça engebeli arazilerdir. ülke'nin en yüksek noktası eski yunan mitolojisi'nde tanrıların evi olduğu kabul edilen olimpos dağı'dır (2,917). bunu 2,457 metre ile parnassos dağı izler. ülkenin bu denli engebeli olmasının yunan mitolojisi'ndeki açıklaması ise tanrıların dünyayı yaratırken toprağı eleyip eleyip, yunanistan'ın ise kalan tortulları fırlatıp savurması ile oluştuğu yönündedir. yunanistan ayrıca 1. derece deprem kuşağı üstünde yer alır.

alçak bölümler bitki örtüsü bakımından fakir olup, tek mevsimlik bitkiler yetişir. ülkenin orta ve güney kısımlarında akdeniz iklimi'nin karakteristik bitki örtüsü makiler egemendir. dağlık bölgelerde ise ormanlar yer alır. ormanlar ya da korular ülkenin yaklaşık %50'sini kaplar.

yunanistan üniter bir parlamenter cumhuriyettir. ülkenin devlet başkanı, parlamento tarafından beş yıllığına seçilen cumhurbaşkanıdır. mevcut anayasa 1967-1974 askerî cuntasının sona ermesinden sonra 1975'te kabul edildi. 1986, 2001 ve 2008 yıllarında anayasada değişiklikler yapıldı.

yunanistan 54 ilden oluşur:

1. atina 
2. doğu attika 
3. pire 
4. batı attika

yunanistan ekonomisi, nominal olarak dünyanın 46. büyük ve satınalma gücü paritesi bakımından 52. büyük ekonomisi olup ayrıca 2015 yılı itibarıyla avrupa birliği'nin 15. büyük ekonomisidir.

yunanistan'ın 2001 yılı verilerine göre nüfusu 10,964,020'dir. halkın büyük çoğunluğunu etnik yunanlar (9.555.000) oluşturur. yunanlar büyük çoğunlukla ortodoks'tur. nüfusun çoğunluğu türkiye'den 1924 ve 1955 mübadeleleri neticesinde göçen rum nüfustan oluşur. 1924 öncesi yunan krallığı'nın nüfusu 2 milyonun altındaydı ve bu nüfusun çoğunluğunu yunanlaşmış arnavutlar yani arvanitler oluşturuyordu. buna 1,5 milyon civarında anadolu rum'u eklendi. anadolu'dan göçen rumlar daha çok batı trakya ve tesalya'ya yerleştiler ve yüksek çocuk sayısı ve nüfus artışıyla eski arvanit/yunan nüfusunu geride bıraktılar.

başlıca azınlıkları makedonlar (250.000), tosk arnavutları (222.000), ulahlar (209.000), pontuslu rumlar (202.000), 
arvanitika arnavutları (152.000)'ndan ve müslüman azınlıkları türkler (150.000), pomaklar ( 50,000), saidî araplar (30.000), farslar (10.000), afrikalılar (6.100)'dan oluşturulmaktadır.

ayrıca karaman'da yaşayan ortodokslar da mübadele sırasında yunanistan'daki müslüman türklerle mübadele sırasında değiştirilmiştir. 1923 lozan antlaşmasına ekli protokol hükümlerince türkiye'de yaşayan yaklaşık 193.000 karamanlı, rum sayılarak zorunlu nüfus değişimine tabi tutulmuşlardır

yunanistan’da en çok konuşulan dil, resmî dil olan yunancadır. yunanca, çeşitli ağızlarıyla konuşulur. bunun yanında, ülkede türkçe, arnavutça, ladino, megleno-rumence, bulgarca, makedonca, ulahça da ülkede konuşulan dillerdendir.

yunanistan'daki tek resmî dil yunanca'dır. çağdaş yunanca, halk yunancası ya da yunanca söylenişiyle demotiki (yun. δημοτική "đimotiki" okunur) 1976'dan beri yunanistan'ın ve kıbrıs cumhuriyeti'nin resmî dilidir. yunanca (ελληνικά - elinika) 3000 yıllık bir geçmişe sahiptir. hint-avrupa dil ailesine aittir. antik yunanca klâsik yunan uygarlığının dili olarak kullanılmıştır. modern yunanca antik yunancadan oldukça farklı olmakla beraber köken olarak ona dayanır. yunanca, yunan alfabesi kullanılarak yazılır.türkçede batı trakya bölgesinde azınlık dili olarak konuşulmaktadır.

yunanistan'ın kurulmasıyla devletin resmî dili katarevusa ilan edildi. okullar ve resmî dairelerde sadece bu diyalekt kullanıldı; ancak halk bu diyalekte yabancı olduğundan evlerde ve sokaklarda halk yunancası (demotiki) konuşulmaya devam edildi.

demotiki'de birtakım bozulmalar olunca 1964'te okullarda demotiki'nin de okutulmasına izin verildi.

bu çift dillilik 1976 yılına kadar devam etti. 1976'da yunanistan’da çıkan bir kanun ile katarevusa devletin resmi dili olmaktan çıkartıldı ve demotiki resmi dil hâline getirildi böylece okul, resmî daire ve evlerde konuşulan dilin aynı olması sağlandı.

yunanlar'ın uzun yıllar farklı milletlerin hâkimiyeti altında kalmaları ya da başka milletleri yönetmesinden dolayı, dilleri bu kültürlerle büyük ölçüde etkileşime girmiştir. yunanca birçok kelime alıp verdiği gibi, etkileşimlerden yeni lehçeler bile doğmuştur, bunlardan başlıcaları;


yunanistan kültürü, miken uygarlığı ile başlayıp klasik yunanistan dönemi boyunca devam eden binlerce yıllık bir gelişim süreci geçirdi. roma ve bizans imparatorluklarından da etkilendi. ayrıca modern yunan kültüründe latin, fransız, osmanlı, venedik, ceneviz ve britanya etkisi de görülmektedir.



</doc>
<doc id="4300" url="https://tr.wikipedia.org/wiki?curid=4300" title="yalta">
yalta

yalta, (kırım tatarcası: yalta, ukraynaca: ялта, rusça: ялта) ukrayna'ya bağlı kırım özerk cumhuriyeti'nin güney kısmında, karadeniz kıyısında yer alan bir sahil şehridir. ii. dünya savaşı'nın sonucu bu şehirde yapılan ve adını bu şehirden alan yalta konferansı ile belli olmuştur.





</doc>
<doc id="4306" url="https://tr.wikipedia.org/wiki?curid=4306" title="finlandiya">
finlandiya

finlandiya (fince: "suomi", i̇sveççe: "finland") ya da resmî adıyla finlandiya cumhuriyeti, kuzey avrupa'da baltık denizi kıyısında bir kuzey avrupa ülkesi. i̇skandinavya yarımadasındadır, başkenti helsinki'dir. doğusunda rusya, kuzeyinde norveç ve batısında i̇sveç yer alır.

finlandiya topraklarının en büyük özelliği arazi yapısıdır. ülkenin çoğunluğu ovadan oluşur. tepelik ve dağlık yapı çok ender rastlanır. genellikle ülkenin kuzey-batı kısmında görünür. halti dağı finlandiya'nın en yüksek dağı olarak laponya'da norveç, i̇sveç ve finlandiya sınırlarının kesiştiği noktaya yakın yerde bulunur. 
tatlı su kaynakları açısından çok zengindir. doğu finlandiya bölgesinin çoğu göllerden oluşmaktadır. bunun en büyük örnekleri saimaa gölü (doğu finlandiya) ve i̇nari gölü (laponya). aynı anda kemi ve oulu ırmakları gibi kaynaklar da bulunuyor.
ülkenin coğrafi koordinatlarından dolayı ister istemez soğuk bir iklimin hakimiyeti gözükmektedir.
rusya sınırlarına ne kadar yaklaşılırsa ve ne kadar kuzeye doğru çıkılırsa o kadar iklim sertliğini gösterir.

finlandiya'nın bölgeleri: 6 bölüm;


6 aralık 1917 tarihinde finlandiya rusya’dan ayrılarak bağımsızlığını ilan etmiştir. finlandiya yüzyıldan uzun bir süre önce kendi anayasası ve devlet şekli ile özerk bir devlet olarak varlığını rusya i̇mparatorluğunda bir çar dukalığı olarak sürdürmüştür. fin anayasası oldukça uzun süre geçerliliğini korumuştur.

parlamento, hükümet ve cumhurbaşkanı arasındaki yetkilerin önemini ve dengesini belirleyen anayasa hukuku (hallitusmuoto), i̇kinci dünya savaşı ve soğuk savaşın ardından da değişikliğe uğramamıştır.

önemli bir anayasal reform 2000 yılında gerçekleşmiştir. tadil edilen anayasa çerçevesinde, cumhurbaşkanının yetkileri kısıtlanmıştır. parlamenter gruplar hükümetin kurulmasında öncü bir rol üstlenmiştir. cumhurbaşkanının kararname çıkarmaya ilişkin yetkileri kabinenin kararına bağlanmıştır. başbakan ve kabinenin merkez rolü üstlendiği avrupa birliği konuları dışında cumhurbaşkanı, finlandiya’nın dış politikadaki öncülüğünü korumuştur.

parlamento, anayasa çerçevesinde hükümetin en üst düzeyidir. parlamento her biri dört yıllık görev süreleri için seçilen 200 parlamento üyesinden oluşmaktadır. finlandiya parlamentosu, yasama görevine ilaveten, hükümetin hem avrupa birliği ile ilgili politikalarının hangi sebeblere dayandığını, hem de hükümetin avrupa birliğinin karar verme sürecine ilişkin faaliyetlerini geniş bir şekilde denetleme yetkisine sahiptir.

uygulamada parlamento'nun yasa yapması, hükümet tekliflerine dayanmaktadır. ülkenin genel politik yönü, parlamenter seçimlerin ardından kabinenin kurulması ile tasarlanan hükümet programında beyan edilmektedir. yeni hükümet, programını oylamaya sunarak, parlamento tarafından verilen güven oyu belirlenmektedir. söz konusu hükümet bu dönem içinde gensorular gibi parlamento denetimine tabidir.

devlet başkanı, doğrudan çoğunluk oyları ile altı yıllık görev süresi için seçilen finlandiya cumhuriyeti'nin cumhurbaşkanı'dır. cumhurbaşkanlığı için aynı kişi sadece iki kez seçilebilir.

cumhurbaşkanı, güvenlik ve dış politika konularında karar verme, bakan, üst düzey kamu çalışanları, hakimler ve devlet memurlarını atama ve işten çıkarma yetkisine sahiptir. cumhurbaşkanı ayrıca savunma güçlerinin komutanı sıfatını taşımaktadır. cumhurbaşkanı, hükümet tasarılarını parlamentoya sunar, parlamento yasalarını onar ve idari konular ile uygulanmalarına ilişkin kararnameleri tasdik eder. cumhurbaşkanının dış politikada sahip olduğu liderlik yıllardır kendisine tanınan bir ayrıcalıktır. yeni anayasaya göre ise cumhurbaşkanı dış politikadaki liderliğini koruyarak hükümetle yakın işbirliği içinde kararlarını uygular.
finlandiya’nın cumhurbaşkanı, ülkenin ilk kadın cumhurbaşkanı olan tarja halonen’den sonra seçilen sauli niinistö’dür. 2012 seçimlerinde ilk turda %36.96, ikinci turda %62.59 oranında oy alarak cumhurbaşkanı seçilmiştir.

hükümet, başbakan ve diğer 19 bakan'dan oluşmaktadır. bakanlar, kendi bakanlıkları ve alt kuruluşlarını idare etmek üzere kapsamlı ve bağımsız yetkilere sahiptir. parlamentoya sunulan hükümet tasarıları bakanlıklarda hazırlanmaktadır.

finlandiya idari olarak 6 il, 446 belediye veya yerel idareye ayrılmaktadır. yerel idarelerin kanunlara göre refah hizmetleri sağlaması gerekmektedir. gelir elde edilen ana kaynaklar artan oranlı devlet gelir vergisi ile bağlantılı olarak gelir üzerinden standart bir oranda toplanan belediye vergisidir.

yerel hükümetlerde en üst karar alma mercii doğrudan temsil ile seçilen belediye meclisidir. bu meclisi, idari görevleri yerine getirmek üzere kanuni ve gönüllü komiteler atamaktadır. çoğunluk seçim sistemi sebebiyle, meclislerde güçlenen partiler komitelere de yansımaktadır. kadınların bu kuruluşlardaki temsili, kanunlar ile güvence altına alınmaktadır. ülkedeki on binlerce vatandaş yerel idare çalışmalarına katılmaktadır.

kuzey baltık denizindeki åland adaları, uluslararası bir antlaşma ile askerden arındırılmış bölge olarak ilan edilmiş özel bir statüde bulunmaktadır. bu statünün kökleri tarihte ondokuzuncu yüzyılın ortalarında yapılan kırım savaşına dayanmaktadır. adanın uluslararası pozisyonu ve özerkliği åland özerk i̇dare yasası ile teyit edilmektedir. 1920’lerde yürürlüğe giren yasa, åland’ın i̇sveççe konuşan halkının dil ve kültür haklarını korumaktadır.

fin kadınların dünyada ilk defa oy kullanma ve seçime katılma hakkına sahip olduğu 1906 tarihinden itibaren finlandiya genel ve eşit oy kullanma sistemine sahiptir. oy kullanma yaşı 18’dir. parlamenter seçimler her dört yılda bir kez yapılmaktadır.

siyasi sahnede en çok yer tutan partiler merkez parti (suomen keskusta), sosyal demokrat parti (suomen sosialisemokrattinen puolue) ve millî koalisyondur (kansallinen kokoomus).

1918'deki i̇ç savaş'ın ardından, sosyal demokrat parti, işçi hareketini batı tipi bir demokrasiye doğru yönlendirmiştir. sosyal demokratlar güçlü işçi sendikaları ile yakın ilişkilere sahiptir. esasen kırsal kesimlerde temsil edilen merkez parti ise tarım nüfusunun giderek hızla azalmasına karşılık ülkedeki güçlü pozisyonunu korumaktadır. muhafazakar millî koalisyon ise finlandiya’nın üçüncü önemli siyasi gücüdür. orta sınıf kent partisi iken ulus çapında beyaz yakalı işçi partisi olarak kendini geliştirmiştir.

finlandiya’daki mahkemelerin bağımsızlığı anayasa ile korunmaktadır. sivil ve cezai mahkemelerde üç tip mahkeme bulunmaktadır: bunların birinci örneği i̇stinaf mahkemeleri, ikincisi yargıtay ve en üst örneği anayasa mahkemesidir. i̇llerde, idari davalara temyizin yüce i̇dari mahkemeye yapılabileceği il idari mahkemelerinde bakılmaktadır.

yargı ve siyasi sistem arasındaki tek bağlantı cumhurbaşkanının anayasa mahkemesi ile yüksek i̇dari mahkemenin başkanları ve üyelerini atamasıdır. en üst kamu savcısı cumhuriyet başsavcısıdır. adalet bakanlığının cezai departmanları hapis cezalarını uygulamak ile yükümlüdür.

başsavcı yasaların en yüce koruyucusudur. cumhurbaşkanı tarafından atanır. hükümetteki toplantılara katılarak yetkililerin kanunlar çerçevesinde görevlerini yerine getirmesini temin eder. parlamento, görevi mahkemelerin ve kamu çalışanlarını denetlemek olan bir ombudsman (soruşturmacı) seçer. vatandaşlar yetkililerin haksız tutumlarından şikayetçi olmak için her ikisine de başvurma hakkına sahiptir.

genel mahkemelere ek olarak, iskan, sigorta, su ve piyasa ile ilgilenen bazı özel mahkemeler de mevcuttur. i̇dari mahkemeler, idari süreçler söz konusu olduğu zaman yargıtay olarak da hareket eder. bir bakana veya ülkenin önde hukuk çalışanlarına yapılan suçlamalar yüce divanda tarafından incelenir.

i̇kinci dünya savaşı'nın ardından, finlandiya nüfusunun büyük çoğunluğu tarım ve ormancılık ile uğraşan yarı-endüstrileşmiş bir ülke olmuştur. savaş tazminatlarının ağır yükünü ödemek için ülkenin hızla endüstrileşmesi gerekmiştir. 1950-1974 arasında, gayri safi millî hasıladaki gerçek artış yıllık ortalama %6 düzeyindedir. kişi başına millî hasıla 2001 yılında 26,097 amerikan doları olmuştur. bu nedenle finlandiya dünyanın en zengin ülkeleri arasındadır.

finlandiya’da, ekonominin genellikle özel ellerde olduğu serbest piyasa ekonomisi hakimdir. yine de kanunen tekel mallarının satışı veya fiilen demiryolları (valtionrautatiet) ve enerji (fortum) gibi belli alanlarda devletin tekeli söz konusudur. çoğu devlet şirketleri özel olanlar ile aynı yasal statüye sahiptir ve aynı prensiple çalışmaktadır: bunların da kar sağlaması ve devlete kar payı bırakması beklenmektedir 

1960’lardan itibaren finlandiya kapsamlı hizmetler yelpazesi sunan bir i̇skandinav tarzı refah devleti kurmuştur. refah hizmetleri devlet bütçesinin yaklaşık dörtte birine ve yerel hükümet giderlerinin yüzde 40’ından fazlasına denk gelmektedir. kusursuz kamu hastanelerinin yanı sıra en büyük gider maddesi kapsamlı aile destek sistemidir. yeni doğan çocukların aileleri, önceki gelirlerine bağlı olarak belirlenen bir ödenek alarak bir yıllık izin alma hakkına sahiptir...

kamu sağlık bakımının hedefi, bireylerin ikamet yeri veya ekonomik durumu gözetilmeksizin sağlık bakım hizmetlerine eşit erişimini sağlamaktır. kamuya ait sağlık merkezleri ile hastaneler ücretsiz hizmet sunmaktadır.

okul yaşının altındaki tüm çocuklar halka açık günlük bakım hizmetlerinden yararlanabilmektedir. ailedeki çocuk sayısına göre belirlenen aile ödeneği bütçedeki en büyük giderlerden birisidir. zorunlu eğitim 7 ila 17 yaş arasındaki çocukları kapsamaktadır.

öğretim, kitaplar ve okul yemeklerini de içeren dokuz yıllık kapsamlı okul eğitimi ücretsizdir. mesleki veya yüksek eğitimde öğretim ücretli değildir. devlet, 17 yaşının üstündeki tüm öğrencilere ödenek ve kredi desteği vermektedir.

ulusal hastalık sigorta sistemi tüm vatandaşların sağlık kalitesini iyileştirmektedir. ulusal hastalık sigortası, özel medikal hizmetlerin kullanımı için kısmi tazminat sağlarken, test, tedavi, ilaç ve ulaşım giderlerini de karşılamaktadır. ulusal hastalık sigortası, alıcının gelirinin yaklaşık yüzde 75’ine tekabül eden gelir ilintili bir ödenek sunmaktadır. halkın tamamı ulusal hastalık sigortası ile sigortalanmaktadır.

finlandiya’da devlet destekli ulusal işsizlik ödeneği ile gelire bağlı işsizlik ödeneği olmak üzere iki tip işsizlik sigortası bulunmaktadır. gelire bağlı işsizlik ödeneği işsizlik sigortasından temin edilmektedir. bu tür ödemelerin ihtiyaca bağlı olması nedeniyle, bir kişinin eşinin geliri bu ödenekten faydalanmasını engelleyebilmektedir.

çoğu çalışan genellikle normal ödemelerinin yüzde 60’ına tekabül eden gelire bağlı günlük ödenekler alma hakkına sahip oldukları kendi sektörlerinin işsizlik fonu ile kapsanmaktadır.

kamu hizmetleri, merkez veya yerel idareler tarafından sürdürülmekte ve vergiler ile finanse edilmektedir. en önemli doğrudan vergi, ikamet eden yerlilerin gelirlerinden belediye tarafından toplanan ve belediyeye göre %15 ila 20 arasında değişen yerel vergidir. devlet gelir vergisi ise artan oranlıdır ve en fazla %60’ın biraz üstündedir. i̇laveten ücret sahipleri sosyal güvenlik katkıları ödemektedir.

i̇hracatlar, yurt içi millî hasılanın (gdp) yaklaşık %40’ına tekabül etmektedir. finlandiya ileri teknoloji elektronik endüstrisinde bir dünya lideri olmakla beraber ileri düzeyde metal ve mühendislik sektörü ve ileri teknoloji orman endüstrilerine sahiptir. finlandiya’nın yaptığı ihracatların yaklaşık %80’ı avrupa birliğine ve amerika birleşik devletleri'ne gitmektedir.

finlandiya ayrıca avrupa para birliğine de üyedir. finlandiya’nın apb’ye üyeliği ekonomi politikasına beraberinde sabit para birimi ile düşük kar oranları getirmiştir.ocak 2002 tarihinde, finlandiya da diğer ab üye ülkeleri ile birlikte tek para birimi olan euro’yu kabul etmiştir.

norveç‘te başlatılan bir kampanya, finlandiya'nın bağımsızlığının 100. yılı şerefine komşuya hediye dağ etmeyi amaçlıyor. norveç'in sınırını 200 metre içeri çekmesi ile finlandiya‘nın en yüksek noktası olacak halti dağının tepesini hediye etmesini isteyen kampanya halktan da büyük ilgi gördü.norveç’in toplam yüz ölçümünü çok az değiştirecek bu kampanya başarılı olursa, finlandiya yeni bir dağa sahip olacak. telegraph’a röportaj veren kampanyanın sahibi bjørn geirr harsson, "çok az toprak kaybederek, komşumuz için çok hoş bir hediye vermiş oluyoruz" diyor. 2017’de  bağımsızlığının 100. yılını kutlayacak finlandiya’ya dağ verme hakkında ise çok olumlu yorum var. ayrıca, norveç devlet televizyonu’ndan bir sunucu fikrin çok hoş bir fikir olduğunu belirterek, tüm ülke çapında duyulmasını ve halktan tam destek almasını sağladı.

yaklaşık 5.001.000 olan nüfusunun % 90’dan fazlasını finler teşkil eder. bundan başka kuzeyde laponlar, güney ve batı kesimlerinde ise i̇sveçliler yaşamaktadır. finlerin karakteristik özellikleri, uzun boylu, sarı saçlı, mavi veya gri gözlü olmalarıdır. her etnik grup kendi lisanlarını konuşur. ülkenin resmi dili ise fincedir. nüfus yoğunluğu güneyde çok fazladır. kuzeyde ise gittikçe azalır. nüfusun % 20’si başkenti olan helsinki civarındadır. çoğunluk şehirlerde yaşar. nüfusun % 91,6 sı hıristiyanlığın protestan mezhebine, kalanı değişik mezheplere bağlıdırlar. geri kalan dini azınlığın büyük kısmını yunan ortodokslar meydana getirir. çok az bir miktar da yahudi vardır. eğitim ve öğretimin ab vatandaşlarına parasız olduğu finlandiya’da 20 üniversite mevcuttur. 7-15 yaş arası eğitim ve öğretimin mecburi olduğu ülkede okuma yazma bilenlerin oranı yaklaşık % 100’dür. çalışan nüfusun %25’i ziraat ve ormancılıkla uğraşır. kuzeyde yaşayan laponlar an’anevi olan ren geyiği çobanlığı ve avcılığı ile geçinirler. yıllık nüfus artışı % 0,3’tür. kilometrekareye 14,7 kişi düşer.


</doc>
<doc id="4307" url="https://tr.wikipedia.org/wiki?curid=4307" title="mips">
mips



</doc>
<doc id="4308" url="https://tr.wikipedia.org/wiki?curid=4308" title="mısır">
mısır

mısır ya da resmî adıyla mısır arap cumhuriyeti, (arapça:جمهورية مصر العربية - "cumhūriyyet mısr el-ʿarabiyye") ya da kısa ve yaygın adıyla sadece "mısır" denilir.

mısır, cumhuriyetle yönetilen bir arap ülkesidir. halkının çoğunluğu müslüman araplardan oluşur. başkenti kahire'dir. ülkenin cumhurbaşkanı abdülfettah el sisi'dir. ülke başbakanı ise i̇brahim mehlab'dır. mısır'ın yasama organı ise mısır halk meclisi'dir.

kuzey afrika'nın nüfusu en büyük olan ülkesidir. nüfusun büyük bir bölümü nil nehri boyunca yerleşmiştir. akdeniz ve kızıldeniz'e kıyısı bulunan mısır'ın, batısında libya, güneyinde ise sudan yer almaktadır. mısır, asya kıtasında yer alan kısmı sina yarımadası üzerinden filistin ve i̇srail ile komşudur. mısır'dan geçen nil nehri, sularını akdeniz'e boşaltmaktadır. medeniyetin beşiği olan orta doğu'da bulunan bir ülkedir. ülke 1.010.000 kilometre kare kapsayan bir toprak parçasına ve 2012 tahminiyle yaklaşık 90 milyon nüfusa sahiptir.

mısır'ın yaklaşık 7000 yıllık bir geçmişi vardır. i̇lk medeniyetten bu yana birçok yönetim, ülke ve kavim gelmiş ve geçmiştir. osmanlı i̇mparatorluğu'nun bir vilayeti olmuştur. 1922'de birleşik krallık'tan bağımsızlığını kazanmış ve 1953'de cumhuriyet ilan edilmiştir. en son 2011 mısır devrimi ile 32 yıl mısır'ı yöneten hüsnü mübarek gitmiştir ve ülke demokrasiye geçiş sürecine başlamıştır. bu süreç, 3 temmuz 2013'te seçilmiş ilk cumhurbaşkanı muhammed mursi'nin bir darbe ile görevden alınmasıyla kesintiye uğramıştır.

uluslararası alanda çoklu ilişkileri vardır. i̇slam i̇şbirliği teşkilatı, arap birliği ve asya birliği'ne üye olmakla beraber, hem doğu hem de batı ülkeleri ile dengeli ilişki içindedir.

mısır'ın yaklaşık 7 bin yıllık köklü bir geçmişi vardır. bu dönem içinde birçok ülke, kavim, kişi ve yönetim mısır'ı bir dönem yönetmiştir. mısır tarihi aşağıdaki dönemlere ayrılır:

antik çağ'daki en büyük medeniyetlerdendir. kuzeydoğu afrika'da nil nehri'nin denize ulaştığı yarısı çevresinde yayılmış antik bir uygarlıktır. uygarlığın yayıldığı bölge, bugünkü mısır toprakları içinde yer almaktadır. mö 3.050 yılları civarında kuruluşundan önce, "aşağı mısır" (nil deltası ve güneyi, şimdiki kuzey mısır) ve "yukarı mısır" (teb kenti merkez olmak üzere günümüz güney mısır'ı) olarak ikiye ayrılmaktaydı. uygarlık, mö 3.150 dolaylarında ilk firavunun yönetimi altında aşağı mısır'ı ve yukarı mısır'ı politik olarak birleştirdi. bu politik birlik 3 bin yıl boyunca sürdü.

yukarı mısır'ın tarihine değin bulunan en eski bilgiler mö 6000'li yılları göstermektedir; ancak kurucusu tiu'nun doğum tarihi ya da yaşadığı dönem hala sırdır. aşağı mısır'a gelince, bilinen kurucusu ro en ünlü kralı da akrep kral filminde de ilham alınan scorpion of egypt (mısır akrebi), zekhen'dir. yukarı mısır'ı kendi yönetimi altında birleştiren zekhen'den sonra kral olan narmer, delta bataklıklarına doğru yayılmayı sürdürmüştür.

narmer'in kuzey mısır'daki; wazner'in güney mısırdaki egemenliği sonrasında; hor-aha (ya da menes olarak bilinir) birleşik mısır i̇mparatorluğu'nun ilk firavunuydu ancak antik mısır tarihinde, arada orta krallık olarak adlandırılan görece istikrarsız dönemlerin yaşandığı bir dizi istikrarlı krallık dönemleri yer almaktadır. antik mısır, yeni krallık döneminde en gelişkin düzeyine ulaştı. ardından, ağır seyreden bir gerileme dönemine girdi.

eski mısır uygarlığının başarısı, kısmen nil vadisi'nin koşullarına uyum sağlamakta gösterdiği beceriden gelmektedir. taşkınların öngörülmesi ve verimli vadinin kontrollü sulanması, toplumsal ve kültürel gelişmeyi besleyen ürün fazlasının üretilmesini sağlamıştır. ürün fazlasının kullanılmasıyla siyasi otorite, nil vadisi ve onun civarındaki çöl arazisindeki madenleri işletmek, özgün bir yazı sistemini erken evrelerde geliştirmek, karmaşık inşa ve tarım projelerini hayata geçirmek, dış dünya ile ticareti geliştirmek ve yabancı istilacıları uzak tutmaya ve mısır üstünlüğünü kabul ettirmeye yönelik bir askeri yapılanışı sağlamak için gerekli kaynakları sağlamıştır. bu yöndeki faaliyetleri harekete geçiren ve planlayıp örgütleyen, seçkin yazmanlardan oluşan bir bürokrasi, dini liderler, bir firavun'un denetimi altındaki yöneticiler topluluğuydu. bu unsurlar, aynı hedeflere yönelik olarak yönlendirildi ve bölgede yerleşik insanları, ayrıntılı düzenlenmiş bir dini inançlar sistemi çerçevesinde bir araya getirdi.

antik mısır, son dönemlerine doğru birbiri ardına gelen dış güçler karşısında yenilgilere uğradı ve mö 31 yılında, erken roma i̇mparatorluğu tarafından istila edilerek firavunların egemenliğine son verildi, roma'nın bir eyaleti haline getirildi ve uzun yıllar öyle kaldı.

başkent ve ülke merkezi i̇skenderiye oldu. bu süre içinde mısır'da ekonomik ve mimari gelişmeler yaşandı. bunun yanında roma-mısır kültürü kaynaşmasıda oldu. yunan mimarisi ve kültürü, mısır'a ulaştı.

bu dönemde i̇slamın yayılmasıyla birlikte arapların giriştiği fetihler mısır'ı da tehdit etmeye başladı. mısır üzerine 639'da yürüyen amr bin as komutasındaki arap kuvvetleri delta bölgesinin doğusundaki direnişi kırarak 641'de doğu roma i̇mparatorluğu'nu (bizans) barış yapmaya zorladı. bizans kuvvetlerinin geri çekilmesinden sonra 642'de i̇skenderiye de arapların eline geçti.

mısır'ı kısa sürede fetheden araplar başlangıçta kurulu düzeni bozmaktan kaçınarak vergi ödemek karşılığında hıristiyanlara dinsel özgürlük tanıdılar. i̇lk arap yerleşimi olarak nil'in doğu kıyısında kurulan el-fustat uzun süre tek müslüman merkezi olarak kaldı. araplaştırmanın ağır bir süreç izlemesi nedeniyle arapça resmi dil olarak yunancanın yerini ancak 706'da alabildi. mısır; emevi ve abbasi halifeleri döneminde 200 yılı aşkın bir süre valiler aracılığıyla yönetildi. ülke, aynı dönemde arapların doğu akdeniz ve kuzey afrika'daki kara ve deniz yoluyla giriştiği yayılma savaşlarında önemli bir üs görevi gördü.

bağdat'taki halifelik merkezinden mısır'ı yönetme güçlüğü sonraki yıllarda sık sık vali değişikliğine başvurmaya yol açtı. ix. yüzyılın ortalarından itibaren bağdat tarafından gönderilen valilerin yerini valiliklerini bağdat'a tasdik ettiren türk komutanlar aldı. itah (aytah) türkî (847-848), hakan oğlu el-fethi't-türkî (856-861), dinar oğlu yezidi't-türkî (856-867), müzahimü't-türkî (867-868), ahmedü' türkî (868) ve uluğ tarhan oğlu uzcur türkî (868) sudan ile birlikte mısır'a valilik yapan ilk altı türk komutandır. 15 eylül 868'de bir başka türk vali ahmed bin tolun mısır'a gelerek mısır'da ilk türk hanedanını kurmuştur.

kurucusu dokuz oğuzlardan tolun bey'in oğlu ahmet bey'dir. hanedan 15 eylül 868'den 905'e dek sürmüş ve mısır'a istikrar ve bayındırlık getirmiştir. 878'den itibaren filistin ve suriye de mısır'dan yönetilmiş, son dönemlerinde ise iç kargaşalarla boğuşan devlet abbasilerin sevkettiği ordu tarafından sonlandırılmıştır.

abbasilerin 905'te mısır üzerindeki hakimiyetlerini yeniden tesis etmelerine rağmen türk kökenli valilerin idaresi devam etmiştir. bağdat'tan gönderilen ebu mansur tekin bin abdullahi'l-hazar (910-915, 919-921, 924-933), kaygalık oğlu ebu'l-abbas ahmed (923-924, 933-935) ve abdullahi'l-hazar oğlu muhammed (933) yine türk kökenli valilerdi.

bu dönemde mısır fatımilerin saldırılarına hedef olmaya başladı ve iç güvenliğin sağlanmasında da sıkıntılar devam etti. 935'te valiliğe getirilen ferganalı türk muhammed bin tuğc, iki yıl sonra aldığı i̇hşid (eski farsça "hükümdar") unvanı altında düzeni sağlamayı başardı, kendi hanedan devletini kurdu ve tolunoğulları gibi suriye'yi kendisine bağladı. kafur'un ölümü (968) üzerine tahta hanedanın çocuk yaştaki bir üyesi geçti. bu durumdan yararlanan fatımiler 969'da bir berberi ordusuyla mısır'ı işgal ettiler ve mısır'daki bu ikinci türk hanedanına da son verdiler.

bizans i̇mparatorluğu ülkeyi bir süre kontrol etti. ancak i̇slam i̇mparatorluğu'nun askerleri sefere girdi ve bizanslıları yenerek mısır'ı aldı. böylece mısır, müslüman-arap bir ülkeye dönüştü. sünni i̇slam kısa sürede mısır'da yayıldı ve i̇slam halifeliği tarafından kontrol edilen mısır fatimiler, memlükler (devletin asıl adı türkiye devleti) ve eyyubiler tarafından uzun yıllar yönetildi.

daha sonra 1517 yılında yavuz sultan selim'in ridaniye muharebesi'yle memlûk sultanlığı'nı yıkarak mısır'ı osmanlı topraklarına katması sonucunda mısır eyaleti kurulmuştur. halifelik de türklere geçmiştir. 

1798 yılında fransa eyalete çıkarma yapmıştır. 1805 yılında vali olan kavalalı mehmet ali paşa bağımsız olarak hareket etmeye başlamış 1833'te konya'da 1839'da nizip'te osmanlı ordusunu mağlup ettikten sonra 1841'de kavalalılar hanedanı tarafından yönetilecek olan, iç işlerinde serbest dış işlerinde osmanlı devleti'ne bağlı mısır hidivliği'ni kurmuştur. böylece mısır eyaleti ortadan kalkmıştır.

i̇ngiltere 1882'de mısır'ı işgal etmiştir. fakat, osmanlı devleti, mısır'daki egemenliğinden vazgeçmeyerek mısır hükümetini ve hıdiv'i i̇ngiltere'ye karşı savunmasız bırakmamış, en azından kolay lokma yapmamış, 1914 yılında i. dünya savaşı'nın başında i̇ngiltere mısır'ı ilhak ettiğini açıklamıştır. lozan antlaşması'nın 17. maddesinde "türkiye'nin, mısır ve sudan üzerindeki bütün hak ve dayanaklarından feragatinin hükmü 5 kasım 1914 tarihinden geçerlidir." hükmü yer almıştır.

1882 ile 1922 yılları arasında britanya işgali altındaki mısır'ın fiilen osmanlılardan kopması ve öteden beri süren britanya-fransa rekabetinin britanyalılar lehine noktalanması gibi iki önemli sonuç doğurdu. maltız olayı gerekçesi ile mısır'ı işgal eden britanyalılar, mısır'da, osmanlıların ve avrupa devletlerinin gösterdiği tepkiyi göz önüne alarak resmi bir siyasi denetim kurmaktan kaçınmakla birlikte, stratejik çıkarlarını güvence altına almadan mısır'dan çekilmeye niyetleri olmadıklarını da ortaya koydular.

britanyalı işgal kuvvetleri iyice zayıflamış olan hidiv yönetimini güçlendirmek yerine hidivi istekleri doğrultusunda hareket edecek sembolik bir güç olarak ayakta tutma yolunu seçtiler. aynı dönemde i̇stanbul'daki britanyalı büyükelçisinin mısır'la ilgili olarak hazırladığı raporda yönetimde köklü değişikliklerin gereğine işaret edilerek bunun ancak askeri işgal altında yürütülebileceği görüşüne yer veriliyordu. 1883'te tam yetkili temsilci ve başkonsolos olarak mısır'a gönderilen sir evelyn baring benzer görüşleri savunarak britanyalı hükümetini "örtülü protektora" politikasını benimsemeye ikna etti.

britanyalılar, müdahaleye uluslararası bir meşruluk kazandırmak amacıyla, mısır'ın mali durumunu düzelterek bütçe fazlasıyla özellikle fransa'ya olan borçlarını düzenli olarak ödemeye başlamasını ve süveyş kanalını hem barış, hem de savaş döneminde açık tutma sözü vererek uluslararası muhalefetin önemini yitirmesini sağladılar. bu arada britanyalılar, danışman sıfatı taşıyan yöneticilerini kilit noktalara yerleştirerek mısır hükümeti üzerinde dolaylı ama son derece etkili bir denetim sistemi kurdular.

babasının ölümünden sonra genç yaşta hidiv olan abbas hilmi paşa "örtülü protektora" yönetimine tepki göstererek 1893'te kukla başbakan mustafa fehmi'yi başbakanlıktan uzaklaştırdı. britanyalılar tepki olarak hidiv abbas hilmi paşa'nın yetkilerini kısıtladılar. 1890'ların sonlarında ortaya çıkan milliyetçi akımlar, özellikle yayın ve propaganda çalışmaları temelinde örgütlenmeye çalıştı. abbas hilmi paşa'dan da destek alan hareket, sudan'ın yeniden mısır'a bağlanması için yürütülen kampanyalar sırasında (1896-98) geniş bir kitle desteği buldu. daha sonra kâğıt üzerindeki britanyalı-mısır ortak yönetimine karşın sudan'ın bir britanyalı sömürgesine dönüştürülmesi, milliyetçi tepkilerin derinleşmesinde önemli rol oynadı.

zamanla kalıcı bir nitelik kazanan britanyalı işgaline karşı duyulan tepki son derece yoğunlaştı. haziran 1906'da bir britanyalı subayını öldüren denşavay köylülerinin acımasızca cezalandırılmasıyla başlayan karışıklıklar, büyük bir boyut kazanarak sir evelyn baring'in görevinden ayrılmasına yol açtı. yeni yüksek temsilci sir eldon gorst britanyalı denetimini gevşetmeye ve mısır kurumlarının daha etkili bir konum kazanmasını sağlamaya çalıştı.

i. dünya savaşı'nda osmanlılara savaş açtıktan hemen sonra resmen protektora yönetimini ilan eden britanyalılar abbas hilmi paşa'yı hidivlikten uzaklaştırarak amcası hüseyin kamil'i sultan unvanıyla başa geçirdiler. böylece britanyalı güdümündeki mısır sultanlığı kurulmuş oldu. savaş'tan hemen sonra saad zaglul paşa başkanlığındaki üç mısırlı siyasetçi, i̇ngiliz hükümetine bağımsızlık konusunun görüşülmesini önerdiler. britanyalı hükümetinin öneriyi reddetmesi ve saad zaglul'un tutuklanması ülke çapında kitle gösterilerine yol açtı. mısır'a gönderilen lord edmund allenby, milliyetçilere ödün vererek bir uzlaşma politikası izledi. saad zaglul serbest bırakıldı ve ülke düzeyinde bir örgüte dönüşmüş olan vafd, mısır'ın en etkili siyasi gücü haline geldi. lord allenby, britanyalı çıkarlarını koruyacak bir antlaşmayı sonraya bırakarak tek yanlı bağımsızlık ilan edilmesini (şubat 1922) sağladı. böylece mısır sorunlarla dolu olarak bağımsızlığını kazanırken, ahmed fuad da i. fuad adıyla kral unvanı aldı.

mısır sultanlığı'nın 28 şubat 1922'de birleşik krallık'tan tek taraflı olarak bağımsızlığını ilan etmesinden sonra ahmed fuad paşa, i. fuad adıyla kral unvanını aldı. kralın yürütme yetkilerini belirleyerek iki meclisli bir yasama organı oluşturan ve mısır'ı bir meşruti monarşi durumuna getiren yeni anayasa nisan 1923'te yürürlüğe girdi. ardından hazırlanan seçim yasasıyla erkeklerle sınırlı olmak üzere genel oy hakkı tanındı. yasaya göre temsilciler meclisi'nin bütün üyeleri, senato üyelerinin de yarısı doğrudan seçimle belirlenecekti. aslında mısır'da ne bağımsızlık, ne de anayasal yönetim süreci tam anlamıyla oturmuş sayılabilirdi. çünkü kutuplarını kral, vafd partisi ve birleşik krallık'ın oluşturduğu karmaşık siyasi mücadele bütün belirsizliğiyle sürdüryordu.

halk desteği zayıf olan kral fuad, vafd ve i̇ngiltere arasındaki çekişmeden yararlanarak konumunu sağlamlaştırmak istiyordu. halkın gerçek temsilcisi durumunda olan vafd partisi bir yandan i̇ngiliz egemenliğine son verecek bir bağımsızlığı, bir yandan da kralın yetkilerini kısıtlayacak bir anayasal yönetimi savunuyordu. ama önderleri arasında i̇ngilizlerle ya da kralla uzlaşarak iktidarı ele geçirme eğilimi güçlüydü. çeşitli bölünmlere yol açan bu yapı, vafd içinde sürekli kopmalara elverişli bir ortam hazırlıyordu. bunun ilk örneği daha 1922'de kurulan liberal anayasacı parti'ydi. ekonomik çıkarlarının yanı sıra süveyş kanalı'nın denetimini güvence altına almak isteyen birleşik krallık ise böyle bir antlaşmayı imzalayacak güçlü ve istikrarlı bir yönetimin oluşmasından yanaydı. ama büyük ödünler koparmak için tarafları birbirine karşı kullanmaktan da kaçınmıyordu.

ocak 1924'teki ilk genel seçimi vafd partisi'nin kazanması üzerine saad zaglul'un kurduğu hükümet, i̇ngilizlerle yapılan görüşmelerin sonuçsuz kalması ve kralla ortaya çıkan gerginlikler yüzünden ancak birkaç ay başta kalabildi. vafd mart 1925'teki seçimden de en güçlü parti olarak çıktı; ama parlamento toplandıktan hemen sonra dağıtıldı. ülke bir yılı aşkın bir süre kararnamelerle yönetildi. mayıs 1926'daki üçüncü seçimi gene vafd partisi'nin kazanmasına karşın, i̇ngilizlerin baskısıyla hükümeti liberal anayasacı adli yeken kurdu. kral ve parlamento arasındaki çekişmeler karşısında istifa eden adli yeken'in yerine gene aynı partiden abdülhalik servet başbakan oldu. i̇ngilizlerle antlaşma taslağını meclisten geçiremeyen yeni hükümet çekilmek zorunda kaldı (mart 1928). vafd'ın yeni önderi mustafa nahhas'ın başbakan olması üzerine, kral parlamentoyu dağıttı. aralık 1929'daki dördüncü seçimin ardından yeniden bu görevi üstlenen nahhas'ın başlattığı antlaşma görüşmeleri sudan sorunu nedeniyle kesintiye uğradı. kralla da çatışmaya giren hükümet haziran 1930'da istifa etti. i̇smail sıdki'yi başbakanlığa atayan kral anayasayı yürürlükten kaldırarak kendi başına yeni bir anayasa ve seçim yasası çıkardı. vafd'ın boykot ettiği haziran 1931'deki seçimden güçlü çoğunlukla çıkan i̇smail sıdki'nin kurduğu hükümet eylül 1933'e değin görevde kaldı.

saraya bağlı hükümetler aracılığıyla yönetimi sürdüren kral fuad, iç ve dış baskılar karşısında nisan 1935'te eski anayasayı yeniden yürürlüğe koydu. ama bir yıl sonra yerini genç oğlu faruk'a bırakarak öldü. mayıs 1936'daki seçimler sonunda üçüncü kez başbakan olan nahhas, ağustos 1936'da i̇ngilizlerle bir karşılıklı savunma ve ittifak antlaşması imzaladı. temmuz 1937'de fiilen krallık görevini üstlenen faruk, vafd'dan çıkarılan mahmud fehmi nukraşi ile ahmed mahir'in saadçi grup'u oluşturmasından da yararlanarak nahhas'ı başbakanlıktan uzaklaştırdı. nisan 1938'deki seçimlerde vafd yalnızca 12 sandalye kazanabildi.

kral faruk, ii. dünya savaşı'nın başlarında i̇ngilizlerin mısır'dak üsleri kullanmasına ses çıkarmamakla beraber tarafsız kalmaya çalıştı. i̇ngiliz karşıtı eğilimlerin giderek güçlenmesinden kaygılanan i̇ngilizler, almanya'nın mısır'a saldırmaya hazırlandığı 1942 başlarında krala baskı yaparak i̇ngilizlerle iş birliğinden yana olan nahhas'ı başbakanlığa getirmesini sağladılar. vafd izleyen genel seçimlerde büyük bir başarı elde ettiyse de milliyetçi çizgisinin bulanması ve iç çekişmeler nedeniyle büyük yara aldı. ekim 1944'te görevden alınan nahhas'ın yerine ahmed mahir, ardından mahmud fehmi nukraşi geçti. bu arada mısır şubat 1945'te almanya ve japonya'ya resmen savaş açtı.

savaş sonrasında i̇ngiliz birliklerinin çekilmesini ve sudan'daki i̇ngiliz denetiminin sona ermesini sağlamaya yönelik milliyetçi talepler, 1936 tarihli antlaşmanın gözden geçirilmesini gündeme getirdi. konumu sarsılan vafd'ın gerilemesiyle siyasi sahnede radikal güçler öne çıktı. 1928'de kurulan müslüman kardeşler örgütü reformcu bir i̇slam hareketi olmaktan çıkarak militan bir kitle örgütüne dönüştü. kahire'de kitle gösterileri ve şiddet eylemleri giderek sıklaştı. mısır hükümetlerinin, büyük bir tepki odağı haline gelen antlaşmayı değiştirmek için i̇ngilizlerle yürüttüğü görüşmeler, sudan sorunu nedeniyle çıkmaza girdi. mısır'ın temmuz 1947'de konuyu birleşmiş milletler'e götürmesi de kilitlenmeyi çözemedi.

milliyetçi dalgayı etkileyen önemli bir öğe de arap dünyasındaki genel sorunlara karşı artan ilgiydi. geçmişte mısır milliyetçiliği kendi yerel koşulları içinde orataya çıkmıştı. 1936'dan sonra filistin sorunuyla ilgilenmeye başlayan mısır, arap birliği'nin (1943-1944) oluşmasında öncü bir rol oynadı. i. arap-i̇srail savaşı'nda (1948-1949) alınan ağır yenilgi arap davasına bağlılığı güçlendirirken, siyasi istikrarsızlığı da derinleştirdi. müslüman kardeşler'in şiddet eylemleri yoğunlaştı. örgütü sindirmeye çalışan nukraşi bir suikast sonucunda öldü.

vafd'ın ocak 1950 seçimlerini kazanmasından sonra başbakan olan nahhas, i̇ngilizlerle bir uzlaşmaya varamayınca ekim 1951'de tek yanlı olarak savunma antlaşmasını ve sudan'la ilgili antlaşmayı bozdu. i̇ngiliz karşıtı gösterileri kanal bölgesindeki birliklere yönelik gerilla saldırıları izledi. i̇ngilizlerin ocak 1952'de i̇smailiye'de giriştiği askeri harekat kahire'deki gösterileri daha da tırmandırdı. art arda gelen hükümet değişiklikleri de ülkeyi tam bir siyasi bunalım içine soktu.

mısır'da giderek belirginleşen iktidar oşuğunu, temmuz 1952'de bir darbeyle krallığı devirerek yönetime el koyan hür subaylar hareketi doldurdu. 18 haziran 1953'te cumhuriyet ilan edildi. 1953'te ilan edilen mısır cumhuriyeti 1958 yılında, ii. dünya savaşı sonrası 1946'da fransızların suriye'den resmen çekilmesiyle kurulmuş olan suriye cumhuriyeti ile birleşerek birleşik arap cumhuriyetini kurdular.

mısır ve suriye arasında 1 şubat 1958'de ilan edilen ve her iki ülkedeki plebisitlerle (referandum) onaylanan siyasi birleşme. bir askerî darbenin ardından suriye'nin mısır'dan bağımsızlığını ilan etmesiyle, 28 eylül 1961'de son buldu. birliğin dağılmasına karşın mısır, birleşik arap cumhuriyeti adını 2 eylül 1971'e değin korudu. o tarihte bugünkü resmi adı olan "mısır arap cumhuriyeti" ismini aldı.

yasemin devrimi'nin öncülüğünde, 25 ocak 2011'den beri mısır'da devam eden, halkı mevcut yönetime karşı seferber olmaya çağıran sokak gösterileri, protestolar ve sivil itaatsizliklerin bütünüdür. gösteriler ve isyanların polis şiddeti, olağanüstü hâl, işsizlik, asgari ücretleri azaltma isteği, barınma eksikliği, yiyecek sıkıntısı, yolsuzluklar, ifade özgürlüğünün kısıtlanması ve kötü hayat koşulları üzerine başladığı rapor edildi. 11 şubat 2011 tarihinde mısır cumhurbaşkanı hüsnü mübarek gösteriler nedeniyle istifa etti.

2013 mısır askeri müdahalesi ile ordu yönetime el koymuş ve seçimle hüsnü mübarek'in yerine müslüman kardeşler örgütüne bağlılığıyla bilinen mursi %51.73 oy alarak 5. cumhurbaşkanı olmuştu. mursi'nin yönetimi döneminde ülkenin ekonomik gidişatı toparlanamamış ve ülke içerisindeki radikal islami örgütlenmeler güç kazanmıştı. bütün bunların etkisiyle ordu yönetime el koymuştu. bunun üzerine ülkenin dört bir yanında protestolar başlamış ve müslüman kardeşlere mensup kişiler adeviye meydanında eylemlere giriştiler. ordu, meydandaki halka ateş açmış ve 120 nin üzerinde ölü, 4 binin üzerinde de yaralı olduğu iddia edilmiştir. uluslararası ajansların muhabirleri gözaltına alınmış, veya sınırdışı edilmiştir.

mısır, idari bakımdan "muhafaza" adı verilen 29 valiliğe ayrılır.
mısır'ın tarih boyunca birçok kez bayrağı değişmiştir. 

coğrafî olarak, aşağı ve yukarı şeklinde tanımlanan mısır'da ekonomi; turizm, nil nehri kıyılarında ve alüvyonlu mümbit topraklarda yetişen dünyanın en kaliteli uzun elyaflı pamuğu gize ile tekstil ürünleri ihracatına dayanmaktadır. kahire dünyanın en büyük zincirlerinin 5 yıldızlı otelleriyle yoğun konaklama imkânına sahiptir.

nil boyunca dünyanın en önemli üç medeniyetinden biri olarak tanımlanan eski mısır'ın tapınaklarını görerek asvan'a kadar gerçekleştirilen gemi turları ilgi çekicidir. asvan müzesi'nde yukarı mısır medeniyetinin örnekleri ve günlük yaşamın sergilenmesi, sudan ile etkileşimin yerli figürlerle desteklenen sergilenişi enteresan gelebilir. dünyanın en büyük barajlarından biri olarak cemal abdülnasır tarafından inşa ettirilen asvan barajı'nın yapımı esnasında yerinden taşınan büyük tapınak, firavunların inşa ettirdikleri ile nil boyunca göreceğiniz roma etkisini taşıyan tapınaklar o günün mimari bilgisini değerlendirmek adına gize piramitleri kadar değerlidir. nil'in iki kıyısında kurulmuş şehirlerde yerel geleneksel ürünleri temin edebilecek pazarlarda özellikle dünyaca ünlü papirüs ürünlerinde hem kalite hem de fiyat pazarlığı konusunda son derece dikkatli olunmalıdır. kendilerini papirüs enstitüsü olarak isimlendiren gize bölgesindeki dükkânlarda yüksek fiyatlardan büyük indirim yapılarak satılan papirüslerin hanü'l-halil gibi çarşılarda son fiyatın dörtte bir fiyatına alınması mümkündür.

kendisine yetecek kadar olan petrolünü halkına ucuz olarak sunan mısır'da ücretler oldukça düşüktür. ancak hayatın sürdürülmesi için gereken zorunlu ihtiyaçlar da son derece ucuzdur. son yıllarda gerçekleştirilen özelleştirme işsizliği arttırdığı için sosyal patlama yaşanmaması amacıyla yavaş ilerlemektedir. genelde istihdam devlet tarafından sağlanmaktadır. çalışma saatleri; iklimsel özellikler nedeniyle genel olarak sabah 8 ile 15 arasındadır. özel sektörde çalışma saatleri uzundur. yeni yetişen üniversite mezunu nesil için iş olanakları kısıtlıdır. doğrudan yabancı yatırımı özendiren indirim ve vergi ayrıcalıkları ile önemli bir girdi sağlanmışsa da nitelikli çalışan temininde yaşanan güçlükler yatırımcı yönünden olumsuz etki yaratmaktadır. son zamanlarda türkiye'nin önemli tekstil gruplarının da mısır'daki nitelikli serbest bölgelerde yatırım konusunda çalışmalar yaptığı gözlenmektedir.

her biri ayrı mimari özellikler taşıyan camilerin yanında inşa edilmiş kilise ve sinagoglar ilginç bir dinsel doku görüntüsü vermektedir. müslümanlar için hafta tatili cuma günü olup hıristiyan ve yahudi mısır vatandaşları cumartesi ve pazar günleri tatil yapmaktadırlar. bankalar cuma/cumartesi kapalıdır.

uzun yıllar osmanlı hakimiyetinde kalan mısır'da osmanlı paşalarının sülalelerinden gelmekle övünen birçok yerli aile sosyal hayatta önemli yerlerdedir. osmanlı sonrasında yerleşen i̇ngilizler'in getirdikleri "kulüp" anlayışı mısırlılar için ayrıcalığın simgesidir. nesilden nesile verasetle de geçen üyelikler kişinin sosyal statüsünü belirlemekte önemli role sahiptir. 1900 yılında yaklaşık 12,5 milyon olan nüfusu günümüzde 90 milyon civarındadır.





</doc>
<doc id="4309" url="https://tr.wikipedia.org/wiki?curid=4309" title="mario puzo">
mario puzo

mario gianluigi puzo, (d. 15 ekim 1920, new york – ö. 2 temmuz 1999, new york). abd'li romancı ve senarist. özellikle baba (the godfather) adlı romanı ve filmiyle tanınmış, suç ve mafya filmleri tarihine damgasını vurmuştur.

1969'a değin çeşitli riskler alarak kitaplar yazan puzo, geniş kitlelere ulaşamadı. bu dönem maddi bir sıkıntı da çeken puzo büyük bir kumar oynayarak godfather'ı yazıp varını yoğunu bu projeye yatırdı. şans kendisine güldü ve godfather tüm amerika ve dünyada bestseller oldu. 1972'de paramount film stüdyosuyla anlaşan puzo, yönetmen francis ford coppola ile senaryoyu yeniden uyarlayarak bölüm i'i oluşturdu. tüm dünya üzerinde olay yaratan film hollywood'un son yıllarda çizdiği kötü imajı sildi ve bir anlamda prestijini kurtardı. puzo bölüm ii ve iii'te de ustalık işi çıkararak servetini artırdı. fyodor dostoyevski puzo kitaplarında, özellikle karamazov kardeşler gelen çeşitli alıntılar sağlayan puzo üzerinde bir etkisi vardı sanki., karanlık arena, aptallar erken ölür, dördüncü k, ve aile the godfather filmindeki corleone ailesi yakından karamazov kardeşler karamazov ailesi benzer: güçlü bir baba, bir itici en büyük oğlu, bir felsefi oğul, bir tatlı huylu oğlu ve bir çalışan olarak korunur bir kabul üvey.

yazar ayrıca sicilyalı, last don, omerta, dördüncü k, ana gibi önemli yapıtlara imza atmış yeni başarılar elde etmişti. 1999'da ölmeden önce godfather bölüm iv üzerinde çalışmalarını sürdürmekteydi. yazar ölünce proje iptal edildi. ayrıca mark winegardner tarafından godfather returns (baba döndü) ve godfather revenges (baba'nın intikamı) adıyla baba serisine devam edildi.



</doc>
<doc id="4310" url="https://tr.wikipedia.org/wiki?curid=4310" title="isaac newton">
isaac newton

isaac newton (d. 4 ocak 1643 ö. 31 mart 1727), i̇ngiliz fizikçi, matematikçi, astronom, mucit, filozof, ilahiyatçı.

1687’de yayınlanan kitabı philosophiæ naturalis principia mathematica, klasik mekaniğin temelini atmıştır ve tarihin en önemli bilimsel kitaplarından biri olmuştur. bu çalışmasında newton evrensel kütle çekimini ve hareketin üç kanununu ortaya koymuş ve sonraki üç yüzyıl boyunca bu bakış açısı bilim dünyasına egemen olmuştur. newton dünyadaki nesnelerin hareketleri ile gökyüzündeki nesnelerin aynı doğal yasalar ile yönetildiklerini kendi kütle çekim kanunu ile kepler’in gezegen hareketleri kanunu arasındaki tutarlılıklar ile göstermiştir. newton ilk yansıtmalı teleskobu geliştirmiş, beyaz ışığın bir prizmaya tutulduğunda farklı renklerden bir tayf yapması gözlemi sonucu bir renk kuramı oluşturmuştur.

newton bilim insanları tarafından tarihin en etkili insanlarından biri kabul edilmektedir. 1999'un sonlarında 100 ileri gelen fizikçiyle gerçekleştirilen milenyum oylamasında newton, tüm zamanların en iyi fizikçileri arasında albert einstein'dan sonra 2. sırayı almıştır.

24 aralık 1642'de (gregoryen takvimine göre 3 ocak 1643) annesi hannah'ın doğum sancıları başladı. gece yarısından bir veya iki saat sonra, noel sabahında, 25 aralık 1642 tarihinde (gregoryen takvimine göre 4 ocak 1643) bebek newton doğdu . i̇ngiltere'nin grantham şehrinin yakınlarındaki woolsthorpe’da bir erken doğum sonucu dünyaya geldi. newton oldukça zayıf bir çocuktu ve hatta ilk günlerinde hayatta kalacağı beklenmiyordu. babasını doğumundan önce kaybetmişti. newton 4 yaşındayken annesi başka biri ile evlendi ve yeni kocasının yanına yerleşti. annesi newton'u anneannesine bıraktı ve newton yedi yıl anneannesinin yanında kaldı.

annesi kocası yedi yıl sonra ölünce, kendisine oldukça yüklü bir miras kalarak geri döndü. 12 yaşında grantham'da king's school'da (kralın okulu) eğitime başladı ve 1661'de bitirdi. bir dönem annesi onu çiftçi yapmak için okuldan aldı ama newton çiftlik işlerine hiç ilgi duymuyordu. annesi newton'u çiftlik işleri ile uğraşıyor zannederken newton aslında sürekli gökyüzünü inceliyor, kitaplar okuyor ve notlar alıyordu. sonunda annesini okula gitmesi ve üniversiteye hazırlanması gerektiğine ikna etti ve okula geri döndü.

19 yaşındayken yerel bir eczacının üvey kızı olan miss storey ile nişanlanmış, fakat newton'ın yoğun dersleri nedeniyle ilişkileri sonlanmıştır. newton hayatı boyunca hiç evlenmemiştir, başka bir ilişkisi bilinmemektedir ve bu ilişkiyi hep hatırladığı söylenir.

newton 1661 yılında cambridge'de trinity college'e girdi. okula "sizar" olarak girmişti, hem okulda çalışıyor hem de okuyordu. cambridge'de copernicus ve kepler'in teorileri göz ardı ediliyor, galileo'nun çalışmaları tanınmıyordu ve aristoteles felsefesi hakimdi. cambridge'deki üç yıl boyunca cebir, geometri ve trigonometri dersleri aldı, latince ve antik yunanca'yı öğrendi. bu dönemde galileo ve kepler'in eserleri ile tanıştı ve oldukça etkilendi. ayrıca descartes, gassendi, hobbes ve özellikle boyle'ın felsefi çalışmalarını okudu. fikirlerini yazdığı quaestiones quaedam philosophicae (bazı felsefi sorular) adlı defterinin başına latince şu notu düşmüştür: "plato arkadaşım, aristoteles arkadaşım, ama en iyi arkadaşım gerçek."

newton cambridge'de geçirdiği yıllarda diğer öğrenciler arasında başarılı olarak sıyrılamamıştı ve dahiliğini veba salgını nedeniyle çiftlikte geçirdiği iki yılda göstermişti.

1665 ağustos'ta londra'da başlayan veba salgını nedeniyle cambridge kapatıldı ve newton 1667 mart'a kadar woolsthorpe'taki çiftlikte kaldı. çiftlikte geçirdiği bu iki sene oldukça verimliydi ve bu dönemde kütle çekimi üzerinde düşünmeye başladı. çiftlikteki çalışmalarında diferansiyel ve integral hesaplamalarının temelini attı. geçmişte alan, yay uzunluğu, tanjant bulma gibi eskiden kullanılan yöntemleri diferansiyel hesaplamayı temel alarak birleştirdi. çiftlikte karanlık bir odada güneş ışığını bir prizmaya tutarak ışık tayfı oluşturmuş ve beyaz ışığın tek başına bir birim olmadığını fark etmiştir.

1667'de newton , üniversite tekrar açılınca cambridge'e geri döndü ve iki yıl sonra matematik profesörü oldu. newton yaklaşık 30 yıl cambridge'de kaldı ve mektuplar yoluyla diğer bilim insanları ile konuşarak tek başına çalışmalarına devam etti. bu yıllar boyunca en büyük eseri olan principia kitabını hazırladı ve tamamladı. işık ile ilgili çiftlikte yaptığı deneyler sonucu mercekli teleskopların kusurlar yarattığını fark etti ve kendisi bir yansıtmalı teleskop geliştirdi. 1668'de bu teleskop ile bilim dünyasının ilgisini çekti ve 1672'de royal society'nin üyesi oldu.

newton tarihin en önemli bilim eserlerinden biri olan philosophiæ naturalis principia mathematica (doğa felsefesinin matematiksel i̇lkeleri) kitabını latince yayınladı. kitapta ispatlar geometri ile yapılmış, evrensel kütle çekimi açıklanmış ve cisimlerin kütleleri ile doğru orantılı, mesafeleri ile ters orantılı birbirlerini çektiklerini açıklamıştır.

kitap newton tarafından üç ana bölüme ayrılmıştır. birinci bölümde galileo'nun deneylerinden övgü ile söz eder ve kepler kanunlarını matematiksel olarak ispatlar. bu bölümde kendi ismi ile anılan newton hareket yasalarını açıkladı. i̇kinci bölümde akışkan içindeki hareketleri incelemiştir ve en iyi gemi tasarımı için öneriler koymuştur. bu bölümde dalga hareketlerini matematiksel incelemesi ilgi çekmiştir.

1696'da newton'a kraliyet darphanesinin müdürlüğü teklif edildi ve newton kabul ederek londra'ya yerleşti. bu işini çok ciddiye almıştı ve özellikle sahte paralara karşı büyük bir mücadele başlattı. newton londra'daki yaşamı sevmişti ve artık akademik çalışmalar ile çok ilgilenmek istemiyordu. 1703'te royal society'nin başına getirildi ve ölümüne kadar bu görevde kaldı. 1705'te şövalyelik unvanı aldı. newton 31 mart 1727'de hayatını kaybetti ve westminister manastırı'nda gömüldü.

1704'te ışık ve renkleri konu alan the opticks kitabını yayınladı. kitap principia'da olduğu gibi latince değil, i̇ngilizce basılmıştır. böylece newton kitabı aracılığıyla daha geniş kitlelere ulaşabilmiştir. kitapta yansıma ve kırınım hesapları, beyaz ışığın tayfın renklerine ayrılması, gözün çalışma yöntemi, merceklerle görüntü oluşumu, gökkuşağının renkleri, yansıma, teleskopunun yapımı gibi konulardan bahseder.

newton'ın büyük bir eleştirilme ve yadırganma korkusu vardı; bu nedenle buluşlarını ilk düşündükten yıllar sonra yayınladığı düşünülmektedir. bu yönü bazı bilim insanları ile sert tartışmalara girmesine de neden olmuştur. leibniz'i kendi fikirlerini çalmak ile suçlamış, ününü ve gücünü kullanarak leibniz'in kendisini savunmasına engel olmaya çalışmıştır. başka bir fizikçi robert hooke ile çeşitli konularda tartışmaları olmuştur. newton'ın principia kitabını yayınlamak için hooke'ın ölümü beklediği de söylenir çünkü hooke'ın ölümünden bir sene sonra yayınlamıştır.

newton, galileo'nun deneyciliğini örnek almış ve deneyi doğayı araştırmanın ve bilimin tek yöntemi olarak görmüştür. principia kitabının giriş kısmında bilimin olması gereken amacını şu şekilde belirtmiştir: “olgulardan doğanın kuvvetlerini keşfetmek, sonra da bu kuvvetler yardımıyla diğer olayları açıklamak." önce olgular gözlemlenmeli, bu gözlemler sonucu doğanın yasaları keşfedilmeli ve oluşturulan kuram olayları açıklayabilmelidir.

newton'a göre doğa matematiksel niteliklere sahip bölünemez küçük parçacıklardan yapılmıştır ve doğada her olay bu parçacıkların birleşmesi ve dağılması ile oluşmuştur. ona göre bilimin amacı deneyler ile birlikte bu olayları matematiksel kuramlar ile genelleştirmektir.

newton'un matematikte neredeyse her dalda katkıları olmuştur. özellikle analitik geometride eğrilerin teğetleri (diferansiyel) ve eğrilerin oluşturduğu alanları (integral) hesaplamada yöntemler geliştirmiştir. bu iki işlemin birbirlerine ters olduğunu bulmuş, eğimler ile ilgili çözümler geliştirmiş ve bunlara akış (fluxion) metotları ismini vermiştir çünkü niceliklerin bir boyuttan diğerine aktığını hayal etmiştir.

matematikte (a+b)^n ifadesinin üstel seriye açılımını veren genel iki terimli teoremini buldu.

newton, "akış" yöntemlerini 1666 yılında geliştirmişti ve sadece birkaç matematikçiye özel olarak göstermişti.
1675'te paris'te gottfried wilhelm leibniz da tamamen bağımsız olarak kendi diferansiyel yöntemini geliştirdi. leibniz 1684'te kendi yöntemini yayınlayınca, bilim dünyasında bu yöntemi önce kimin bulduğuna dair sert bir tartışma başladı ve 1716'da leibniz hayatını kaybettikten sonra bile tartışma devam etti. günümüzde tarihçiler newton ve leibniz'in birbirlerinden tamamen habersiz bu yöntemleri geliştirdiklerini düşünüyorlar.

newton'un bilime en büyük katkısı mekanik alanındadır. merkezkaç kuvveti yasası ile kepler yasalarını birlikte ele alarak kütle çekim yasasını ortaya koydu. newton hareket yasaları olarak bilinen eylemsizlik ilkesi, kuvvetin kütle ile ivmenin çarpımına eşit olduğunu ifade eden yasa ve etki ile tepkinin eşitliği fiziğin en önemli yasalarındandır.

newton denilince akla ilk kütle çekimi gelir çünkü fizik tarihinde bu fikir bir devrim yaratmıştır. newton'dan önce joannes kepler, gezegenlerin eliptik hareketlerini salt matematiksel olarak açıklamıştı ama gezegenlerin neden yörüngede kaldıklarına dair bir açıklama getirmemişti.

newton kütle çekimini ilk kez 1665 yılında düşündü ama principia kitabını 1687 tarihine kadar yayınlamadı.

newton öncelikle kepler yasalarının doğru olması durumunda güneş ve gezegenler arasında bir çekim kuvveti olması gerektiğini düşündü. bu tür bir kuvvet olması durumunda gezegenlerin kepler'in tarif ettiği şekilde hareket edeceğini düşündü ve kütle çekiminin matematiksel ifadesini verdi.

formula_1

g=0.0000000000667

formula_2=birinci nesnenin kütlesi

formula_3=ikinci nesnenin kütlesi

formula_4=aralarındaki uzaklık

formula_5=newton olarak kuvvet

formula_6

formula_5=newton olarak kuvvet

formula_8=kütle

formula_9=ivmelenme
newton mekaniği yakın çevremizdeki hareketleri açıklayan bir bakış açısıdır, atom altı parçacıkları için kuantum mekaniği, galaktik hareketler için ise görelilik kuramları uygulanır. newton mekaniği büyük yıldız ve gezegenlerin yörüngelerini hesaplarken bazı küçük sapmalara neden olmaktadır fakat dünyadaki küçük cisimler ve mühendislik hesaplamalarında bunlar tamamen göz ardı edilebilecek kadar küçüktür.

newton hareket yasaları olarak bilinen üç yasa şu şekildedir:

newton'ın hareket yasaları, evrenin bir düzen içinde ve deterministik olduğu sonucuna varmış ve sonrasında felsefeyi oldukça etkilemiştir.

newton bir ışık kaynağından çıkan ışığın bir cisme çarpıp aydınlatması olayına farklı bakmış, ışığın hareket ettiğini ve sonlu bir hızı olduğunu düşünmüştür. mercek ve prizmalar kullanarak bu ışık tayfını tekrar beyaz ışığa çevirmeyi de başarmıştır.

newton karanlık bir odada küçük bir delikten gelen güneş ışığını bir prizmadan geçirerek bir renk tayfı oluşturmuş ve gökkuşaklarının nasıl oluştuğunu açıklamıştır.





</doc>
<doc id="4320" url="https://tr.wikipedia.org/wiki?curid=4320" title="efeler, borçka">
efeler, borçka

efeler (gürcüce: ეფრატი / eprati), artvin ilinin borçka ilçesine bağlı bir gürcü köyüdür. eski adı macahel olan camili yöresinde yer alır.

efeler köyü, artvin kentine 88 km, borçka kasabasına 56 km uzaklıktadır. karadeniz iklimi ve macahel vadisi içerisindedir. köyün ekonomisi tarım ve hayvancılığa dayalıdır. tarım fındık ve mısır ağırlıklı olup hayvancılıkta ise arıcılık öndedir.

köyde, ilköğretim okulu vardır ancak kullanılamamaktadır. köyün içme suyu şebekesi yoktur, ptt şubesi yoktur ancak ptt acentesi vardır. sağlık ocağı ve sağlık evi yoktur. köye ulaşımı sağlayan yol asfalt değildir. köyde elektrik ve sabit telefon vardır.

köyün eski ismi "eprat" olup, "büyük kayalıklar" anlamındadır. coğrafi yapısı itibarıyla de yüksek kayalıkların üzerinde bulunmaktadır. bunun dışında "eprat" kelimesinin, "efrad" (fertler) kelimesinden türediği de ifade edilmektedir.




</doc>
<doc id="4321" url="https://tr.wikipedia.org/wiki?curid=4321" title="efe">
efe

efe, tarihte batı anadolu'da özellikle aydın, denizli ve muğla illeri ve ödemiş ilçesinde yaşamış, silahlı ve mevcut düzene değişik nedenlerle başkaldırmış olan kişilerin (zeybekler) liderlerine verilen isimdir. bir efe, zeybek gruplarının başıdır. zeybekler arasında kahramanlık yapmış cesur ve mert kişiler arasından efe seçilir. zeybekler, efenin emriyle kızanları yetiştirirler. zeybeklerden eğitim gören, silahlı onur adamlardan oluşan genç kişilere, kızan denir. belirli bir zaman kızan olarak zeybeklerden eğitim gördükten sonra zeybek sınıfına alınırlar.

efe sözcüğünün kökeni hakkında değişik teoriler vardır. bir teoriye göre yunanca kökenli olduğu bir diğer teori ise kelimenin "büyük kardeş" anlamına gelen bir türkçe sözcük olan "eke"den gelmiş olabileceği düşüncesidir.

efe veya zeybek kurumu ilk defa 16'ncı yüzyılda osmanlı i̇mparatorluğu'nda otorite boşluğundan kaynaklanan celali ayaklanmaları sırasında görülür. daha sonraları yerel baskılar ve haksızlıklara karşı ayaklanarak dağa çıkan kimselere efe veya zeybek denmiştir. efelerin kendine özgü giysileri ve geleneksel yapıları bu dönemde ortaya çıkmaya başlar. günlük giyimden ayrılan ve zeybek yaşamında rahat hareket etmeye yarayan giysi türü ve silahlar kabul görmüştür. dönemine göre kısa sayılan bir tür pantolon olan potur ve yakın mesafe çatışmasında çok yararlı olan bir tarafı ve ucu keskin yatağan buna örnek olarak verilebilir.

19. yüzyıl boyunca efelerin devlet otoritesi ile inişli çıkışlı bir ilişkileri olmuştur. 93 harbi'nde cepheye gitmeleri karşılığında haklarında "umumi af" ilan edilen ve cephelerde büyük yararlıklar gösteren zeybekler döndüklerinde, af vaatlerinin tutulmadığını görerek dağlara geri dönmeye başlamışlardı. 1879’dan itibaren eşkıyalık ege bölgesi’nde tekrar salgın haline gelmiş ve hükümet bunlara karşı hiçbir şey yapamaz olmuştu. bu dönemde yörük osman, çakırcalıoğlu ahmet efe (çakırcalı mehmet efe'nin babası), deli memet, büyük cerit, küçük cerit, çallı veli, koca arap, parmaksız arap, harputlu ömer, piç osman ve bakırlı çeteleri en tanınmış olanlardı. öte yandan karabacak, karayotoğlu nikola, hambrikoğlu panayot, seyrekköylü nikola, kaptan andreya, kaptan aleko, kaptan foti ve kaptan sokrat gibi rum çeteleri de ege dağlarında taşkınlıklar yapmaktaydılar. kıbrıslı mehmet kamil paşa, olağanüstü i̇zmir valiliği esnasında, yerli çeteleri düze indirip, bir tür koruculuk sistemi içinde kır serdarı olarak görevlendirerek, rum çetelerini ortadan kaldırmaya çalışmış ve bunda da kısmen başarılı olmuştur. efeler devletle uzlaştıklarında, çoğu ege adaları'ndan gelerek ege bölgesi'nde kan kusturan yunanistan destekli rum eşkiyanın hakkından gelebilen tek güç olarak kendilerini göstermişlerdir. ancak bu çabalar sonradan i̇zmir valisi olan hacı naşit paşa'nın efelere (türk asilere) topyekun tuzak kurarak büyük kısmını imha etmesi üzerine sonuçsuz kalmıştır. nail moralı'nın 20. yüzyıl başı ege bölgesi ve i̇zmir'e ilişkin anılarında da, özellikle çakırcalı mehmet efe'nin öldürülmesinden sonra rum eşkiyanın bütünüyle azdığı kaydedilmektedir.

efeler, birinci dünya savaşından sonra türkiye'nin işgalinde yunan kuvvetleriyle karşı karşıya gelmiş ve dağdan inerek milli mücadeleye katılmışlardır. cumhuriyetin ilanından sonra hizmetleri nedeniyle kendilerine ordu rütbesi ve i̇stiklal madalyası verilen efeler, bu tarihten sonra yasadışı eylemlerini bırakarak tarihteki yerlerini almışlardır.

en ünlü efeler arasında yörük ali efe, kıllıoğlu hüseyin efe, demirci mehmet efe, zalım himmet efe, mestan efe, atçalı kel mehmet efe, molla ahmet efe, saçlı efe, gökçen efe,çakırcalı mehmet efe, ilgın efe, çete süleyman efe gibi isimler yer almaktadır.



</doc>
<doc id="4325" url="https://tr.wikipedia.org/wiki?curid=4325" title="matrix">
matrix

matrix, türkçeye "matris" veya "matriks" biçiminde geçmiş i̇ngilizce kökenli bir sözcük.





</doc>
<doc id="4329" url="https://tr.wikipedia.org/wiki?curid=4329" title="isadora duncan">
isadora duncan

isadora duncan (d. 27 mayıs 1877, san francisco - ö. 14 eylül 1927, nice), abd'li dansçı.

gordon craig ile olan ilişkisinden deidre adında bir kız çocuğu dünyaya geldi. paris singer ile olan ilişkisinden de patrick adında bir oğlan çocuğu dünyaya getirmiştir. 1922 yılında rus şair sergey yesenin ile kendisini rusya'dan çıkartmak için evlendi. daha sonra sergey yesenin intihar ederek hayatına son verdi. çocukları (deidre ve patrick) talihsiz bir kaza sonucu seine nehri'ne yuvarlanan arabada boğularak öldü. kendisi de, üstü açık bir bugatti'nin tekerleğine dolanan şalının boynunu kırması sonucunda öldü. 



</doc>
<doc id="4335" url="https://tr.wikipedia.org/wiki?curid=4335" title="beşinci i̇ncil">
beşinci i̇ncil

philipp vandenberg’in türkçe’ye kazandırılan firavunların laneti, kopernik’in laneti’nden sonra üçüncü kitabı olan beşinci i̇ncil adlı romanı da; meraklısına, bir bilmece çözer gibi tarihin derinliklerine sürükleyerek, hermetik, gnostik ve hıristiyanlık inançlarını sorgulatıyor. romanın ilk baskısı 1993 yılında almanya’da, lübbe yayınevi tarafından yayınlanmış.

bir trafik kazasında hayatını kaybeden antikacı guido’nun arabasında bulunan bir kıpti parşömen filmi, ölen antikacının eşi anne von seyditz’in tüm yaşamını allak bullak eder. kaza sırasında guido’nun yanında bulunan kadınla birlikte eşinin kendisini aldattığını düşünen ölen antikacının eşi anne von seyditz, eşinin esrarengiz ölümüyle ilgili ipuçlarının peşinden giderken, orpheus tarikatı devreye girerek, ölen antikacının elinde bulunduğunu iddia ettiği kıpti bir parşömen için çok yüksek miktarda bir fiyat teklif eder. anne ölen eşinden kalan eşya arasında sözü edilen bu parşömenin filmini bulur, içeriğini anlamak için götürdüğü kıpti dil uzmanları ya birer birer öldürülür ya da hiçbir iz bırakmadan ortadan kaybolurlar. bu arada vossius adlı bir koptolog paris’deki luvr müzesinde bulunan leonardo da vinci’nin “gül bahçesinde madonna” tablosunda asit dökerek kaçar. yaptığı bu eylem nedeniyle akıl hastahanesine yatırılan profesör, hastahanedeki yatağında ölü bulunur ve hakkında “kalp yetmezliğinden öldü” raporu tutulur.

lanetli bu parşömen, vatikan’da oturan tanrının yeryüzündeki temsilcisi papanın varlığını, yeryüzünde hıristiyanlığa inanan iki milyarın üzerindeki insanın inancını yerle bir edecek güçtedir. bu parşomen ve içeriğini bilenler ortadan kaldırılmalıdır…..
romanda, giz dolu parşömeni ele geçirmek için her türlü yöntemi deneyen; kapitalin ve bilimin gücünün temsilcisi olduklarını iddia ederek tarihteki mitolojik isimlerin cesetlerine basa basa yürüyen orpheus tarikatı, radikal islamcı bir örgüt ve vatikan arasında geçen çekişme anlatılmakta.

romanda söz konusu edilen; paris’teki bir mezar taşına latince yazılmış “barbaria atque reticentia adiunctum barbati basis atrii sacri- barbarlık ve suskunluk roma papası’nın karakteristik özelliği ve kilise şatosunun temelidir-” ifadesindeki latince her kelimenin baş harflerindeki birleşen, roma’da i̇sa’dan sonra 81 yılında inşa edilen titus zafer bendindeki kabartmada ortaya çıkan şifrenin anlaşılması üzerine, papa vii. pius tarafından bu eser, yeryüzünün en büyük gizli arşivi olan vatikan’a taşınarak yerine sahtesinin yapılması veya leonardo da vinci’nin “gül bahçesindeki madonna” tablosunda madonna’nın göğsüne çizdiği gerdanlığın üzerini sonradan boyayla kamufle ettiği “barabbas” şifresi iki bin yıldır saklanan büyük sırrın adı mıydı! sır taşıyıcıları tarafından nesilden nesile aktarılan bu sır ilk defa 1945 yılında mısır’da nag hammadi bölgesinde ve 1947 yılında ölü deniz (kumran) yazmalarındaki papirüslerin bulunmasıyla kamuoyuna yansır. bu papirüsler ilk bulunduklarında önemleri anlaşılmaz ve yeryüzünün çeşitli bölgelerine parça parça dağılır…..

nasıralı i̇sa’nın 2000 yıl önce yaşadığı ve tanrı’nın oğlu olduğu rivayetleri, köleci roma i̇mparatorluğuna ve yoksullar dünyasından ayrılmış kudüs’ün hahamlarına karşı sosyal bir başkaldırı mıydı! kimdi bu nasıralı i̇sa!

telos yayıncılık tarafından yayınlanan catherine clement’in “i̇sa’nın külleri” adlı kitabı da; “i̇ki bin yıldır süregelen soru işaretlerini, açıklanamayan olguları ve i̇sa’nın yaşamının karanlıkta kalan bölümlerini, ‘apokrif i̇nciller’deki söylencelerden yola çıkarak, aykırı bir bakış açısıyla, roman sanatının teknikleri içersinde yeniden yorumluyor… felsefe, din ve tarihi tanıklıkları aynı potada eriten catherine clement, i̇sa hakkındaki, budizm’e dayalı söylenceler ve yoga tekniklerini içeren bir akıl yürütmeyle okuru, tüm zamanların en çok tartışılan yaşam öyküsüne farklı bir perspektiften bakmaya zorluyor.”

dünya dinleri tarihine baktığımızda; eski mısır’ın ezoterik öğretilerinde; i̇sis-osiris-horüs üçlemesi, hint misterlerindeki; brahma-vişnu-siva üçlemesi, sümer tanrılarında; anu, enlil ve ea, babil’de; sin, şamaş ve i̇ştar üçlemesi, eski yunan tanrıçalarından hekate’nin gökte luna(ay), yerde diana ve yerin altındaki ölüler diyarında hekate olarak ortaya çıkması gibi üçlü birlikler çoğaltılabilir. i̇nsanlığın ezeli günahlarından affedilmesi için oğlunu onlara kurban etme, çile çekip ölen tanrıları sayabileceğimiz gibi lekesiz doğum gibi hıristiyanlık inancının birçok yönleriyle dünya dinleriyle benzerlikler taşıdığını görebiliyoruz.
roma i̇mparatoru konstantin, tarihsel zorlamalar sonucu i̇s. 325 yılında i̇znik’te pagan ve hıristiyan görüşlerini sentezleyerek hıristiyanlık inancını oluşturur. birinci konsül toplantısının ardından, i̇sa’yı anlatan ve düşüncesini taşıyan bütün inciller yasaklanarak tahrip edilirler. matta, markos, luka ve yuhanna i̇ncilleri, hıristiyan inancının resmi kitapları olarak kabul edilirler. 
konsül toplantısında kabul edilen i̇nanç bildirgesinde bahsedildiği üzere "mesih’in bedeni olan tek ve evrensel bir kiliseye inanıyoruz. kilise bina değildir, i̇sa mesih’e iman eden insanlar topluluğudur. kilisenin seçilmiş bir soy, kralın rahipleri kutsal bir ulus ve tanrı’nın öz halkı olduğuna inanıyoruz" kararı kabul edilerek, tanrı’nın yeryüzündeki seçilmiş üyeleri oluşturulur.
tanrı’dan aldığı yetkiyle kilise tek bir ümit, tek bir beden, tek bir ruh ve tek bir vaftizle birleşmiştir.

i̇nanç bildirgesinde kabul edildiği gibi nasıralı i̇sa gerçekten; bir söz, beden olup, dünyamıza bir insan olarak mı gelmişti, tekliği "baba, oğul ve kutsal ruh" muydu!"

i̇znik konsülünce yasaklanarak vatikan’ın gizli arşivinde saklanan i̇sa’yı ve düşüncelerini anlatan i̇nciller, sanat eserleri, el yazması papirüsler, yüzyıllarca hıristiyanlık dininin otoritesi altında toprağın altına gömülen bilgiler, sır taşıyıcıları tarafından nesilden nesile aktarılarak, engizisyon’un katliamından korunarak bu günlere taşınır. galile bilgisini engizisyon karşısında inkar etmek zorunda kalırken, kopernik’in bilgisini savunan ve geliştiren giordano bruno, roma’nın campe de fiore(çiçek meydanı)’de diri diri yakılır. leonardo da vinci, voltaire, şekspir, dante, insanlığın trajedisini bir takım işaretlerle, komedyayla, binbir yöntem bularak bugünlere getirirler.

romanda sözü geçen papalık kurumu, 11 ekim 1962 yılında tıpkı kopernik’in kitabında öngördüğü felaketi ortadan kaldırmak istercesine takvim reformuna giderek 4 ekim 1582 ile 15 ekim 1582 tarihleri arasındaki on günü takvimden silmesi gibi, barabbas ismini ortadan kaldırmak için 11 ekim 1962 günü i̇kinci konsül’ü acil olarak toplar. i̇sa’nın kimliğini açıklayan papirüs de bu arada radikal i̇slamcı bir örgütün eline geçmiştir. vatikan’ın i̇kinci genel konsül’ü; konsül toplantısının hemen ardından haçlı seferleriyle başlayan bin yıllık hıristiyan-müslüman düşmanlığını, kurduğu “dinler arası diyalog” rabıtasıyla birdenbire barışa dönüştürür. i̇kinci vatikan konsülünün hemen ardından alınan “dinler arası diyalog” kararı ve i̇slam’la kurulan bu rabıta bir tesadüf müydü!

arkeoloji biliminin 19. yüzyıldan sonra önemli bulguları ortaya çıkarması ya da radyo karbon tekniğiyle yapılan incelemeler; kısmen de olsa, bir yanıyla hıristiyanlığın başlangıcını sorgulayan bulguları açığa çıkarttı.


</doc>
<doc id="4343" url="https://tr.wikipedia.org/wiki?curid=4343" title="ayvalık">
ayvalık

ayvalık (osmanlıca:آيوالق, antik yunanca: κυδωνίαι, çağdaş yunanca: αϊβαλί, "ayvali" ya da κυδωνίες, "kidoniyes") türkiye cumhuriyeti'nin marmara bölgesi'nde bulunan balıkesir'in ege bölgesi'nde kalan bir ilçesi. balıkesir'in en batısında, ege denizi kıyısında bulunan ilçe, türkiye'nin en önemli turizm merkezlerinden biridir. ayvalık kış mevsimlerinde büyük bir kasaba nüfusuna sahip olmakla birlikte, yaz mevsimlerinde turizmin de etkisiyle nüfus bazı küçük illerin nüfusunu aşar. tarihte çeşitli uygarlıklara ev sahipliği yapmış olan ilçe, çeşitli açılardan türkiye'nin önemli ilçelerinden biridir.

ayvalık, antik çağ'da bir tür yabani ayva anlamına gelen "kidonia" olarak anılıyordu. bölgeye ilk yerleşenlerinin midilli'nin kydona köyünden ya da girit'in kydonies bölgesinden gelmiş olabilecekleri düşünülmektedir. i̇sim konusunda bazı görüşler de ayvalık'ın aioliki'nin (eolya'nın) bozulmuş şekli olduğudur. ayvalık anlamına gelen kydonie ismi ise, mö 330'dan beri süregelmektedir.

antikçağ'da, ayvalık adaları'na "hekatonisa" ismi veriliyordu. bu isim, adaların en büyüğü "nesos" (moshonisi, cunda veya alibey adası) aynı isimle söylenen "nesos" ya da "nasos" antik kentinin baş tanrısı olan "hekatos" olarak da anılan apollon'dan gelmekteydi. apollon adaları'nda nesos dışında "chalkis", "pordoselene" ve "kydonia" antik yerleşmeleri vardı. antik kaynaklar "chalkis", "pordoselene" ve "nasos"'tan çok söz etmelerine karşılık, kydonia hakkında yazan sadece yazları akan ünlü bir sıcak su kaynağına sahip olduğunu bildiren plinius olmuştur. bu dört antik kentten "chalkis" ve "pordoselene" yok olmuşlar, ancak "kydonia" ve "nesos", sırasıyla ayvalık ve cunda "(alibey)" olarak günümüze ulaşmışlardır.

bugün, eski "kydonia" olduğu düşünülen alanda, ciddi bir arkeolojik çalışma olmamasına karşılık halen antik devre ait bol miktarda çanak çömlek parçalarına rastlanmaktadır. bu parçalar üzerinden yapılan ön çalışmalar, helenistik (mö 330-30) ve roma (mö 30-ms 395) çağlarına ait yerleşim yerleri bulunduğunu işaret etmektedir. doğu roma verilerine dayanılarak roma döneminde en parlak çağını yaşadığı düşünülen şehrin, bizans döneminde önemini yavaşça kaybettiği, yerleşimin ayvalık'ta yer alan i̇lkkurşun tepesi eteklerine kaydığı düşünülmektedir. kentin daha sonraki çağlardaki gelişimi bu bölge merkezli olmuştur.

i̇lkçağda misya, hititler, frigler, lidya, ortaçağda roma i̇mparatorluğu ve doğu roma i̇mparatorluğu, 14. yüzyıldan itibaren de osmanlı i̇mparatorluğu egemenliğine girmiştir. 19. ve 20. yüzyılın başlarında en parlak dönemini geçiren kentte yaşayan rum ahalinin, 1821 yılında yunan ayaklanmasına katılması sonucu ilçenin büyük bir kısmı boşaltılmış, daha sonra dönmelerine izin verilmekle beraber kent eski canlılığına kavuşamamıştır. bugün eski dönemlerden fazlaca kalıntıya rastlanmamasına rağmen, yer yer antik yunanistan ve antik roma çağlarına ait çanak ve çömlek parçacıkları görülmektedir. ayvalık'ta birçok tarihi yapının yanı sıra ve rumlardan kalma ev ve kiliseler bulunmaktadır.

kent dokusu osmanlı döneminde formunu kazanmıştır. bugünkü ayvalık'ın kurulması 1430-1440 yıllarına rastlar. ayvalık o zamanlar limana hakim bir tepe üzerinde kurulu idi. doğu roma i̇mparatorluğu'nu sıkıştıran osmanlı i̇mparatorluğu, alibey adası'nda bir deniz üssü kurmuştur. daha sonraları şehre rumlar yerleşmeye başlamış ve kısa sürede türk nüfusu aşmışlardır. osmanlı kaynaklarında ayvalık adına ilk kez 1772 yılında yayınlanan bir fermanla rastlanır. bu fermanın, 1770'te çeşme önlerinde rus donanmasıyla yapılan bir savaştan dönerken ayvalık'a uğrayan, daha sonra sadrazam olan cezayirli hasan paşa tarafından çıkarttıldığı düşünülmektedir. bölge, 1789'dan itibaren gayrimüslimlerin yaşadığı bir özerk bölge olmuştur. bu özerklik 1821'deki yunan ayaklanmasına dek sürmüş, bu ayaklanma sonucunda ayvalık boşaltılarak 1840'ta karesi sancağı'na bağlı bir ilçe yapılmıştır. daha sonra rumların dönmesine izin verilmesine rağmen, ilçe eski canlılığına kavuşamamıştır. osmanlı i̇mparatorluğu yönetiminin anadolu'da incelemeler yapmak için gönderdiği vital guinet tarafından yayımlanan 1891 tarihli istatistiğe göre 21.666 olan kent nüfusunun 21.486'sı rum, 180'i türk'tür.

1900-1914 tarihli bir fransız yıllığında ayvalık'ın o zamanki sosyo-ekonomik yapısı hakkında şu bilgiler verilmektedir;
"30.000 nüfusludur. postasını avusturya-macaristan i̇mparatorluğu işletmektedir. zeytinyağı, balmumu, yerli ipek, şarap, sabun dışsatımı yapılır ve şeker, kahve, yün, pamuklu kumaş, ham deri ithal eder. fransa, büyük britanya ve i̇rlanda birleşik krallığı, avusturya-macaristan i̇mparatorluğu, i̇talya krallığı'nın kentte konsoloslukları bulunur. bankalar; osmanlı bankası, atina bankası, viyana kredi bankası'dır. aynı zamanda bir akademi, iki oteli bulunan ilçede içinde eczanesi de olan bir genel hastane ve cüzzam hastanesi faaliyet göstermektedir."

i̇lçe i. dünya savaşı sonrası i̇zmir'in işgali ile birlikte 29 mayıs 1919'da yunan egemenliğine girmiştir. i̇şgal sonrası anadolu'da ilk direniş 172. alay komutanı yarbay ali çetinkaya tarafından başlatılmıştır. bu işgal 15 eylül 1922'ye kadar sürmüştür. 24 temmuz 1923'te imzalanan lozan antlaşması'nda belirtilen türkiye-yunanistan nüfus mübadelesi gereğince, girit, makedonya ve midilli türkleri ilçeye yerleştirilmiştir. burhaniye'ye bağlı varlık gösteren ayvalık, 19 mayıs 1928 tarihinde ilçe olmuştur.

ayvalık, türkiye'nin balıkesir ilinin ege bölgesi'nde kalan bir ilçesi olup midilli adası'nın tam karşısında kurulmuştur. çam ormanları ve zeytin bakımından zengin olan ilçe ege denizi kıyısında olup ayvalık adaları adı verilen takımadalara sahiptir. ayvalık'ın kuzeydoğusunda gömeç, güneyinde i̇zmir ili'ne bağlı dikili ve bergama ilçeleri, batısında ise ege denizi bulunur.

ayvalık'ın karşısında ise yunanistan cumhuriyeti'nin, kuzey ege adaları coğrafi bölgesinin midilli iline bağlı olan ve hem midilli ilinin hem de kuzey ege adaları coğrafi bölgesinin yönetim merkezi olan midilli şehri çıplak gözle görülebilecek yakınlıktadır.

ayvalık, bir adalar topluluğudur. kaşık, poyraz, kamış, büyükkuruada ve güvercinada bunlardan bazılarıdır.

ayvalık ilçesinde dağlar denize dik uzandığından kıyılar girintili çıkıntılıdır. bu kıyılar boyunca burunlar ve koylar meydana gelmiştir. i̇lçenin ege denizi'ne olan kıyıları 34 km'dir.

i̇lçede akdeniz iklimi hüküm sürer. ege bölgesi'nde yer alması nedeniyle kışları ılık ve yağışlı, yazları sıcak ve kuraktır. devamlı hafif rüzgarlı günler mevcuttur. yaz sıcaklığı ortalama 24-34 °c'dir. kışlar ise ılıktır. özellikle yazları tüm çevre kavurucu sıcaklıkta iken ayvalık'ta batıdan esen ve genellikle öğleleri başlayan imbat ilçeyi serinletir. bazı yazlar da "meltem" rüzgarları eser. kazdağı yönünden gelen esintinin haftalarca sürdüğü de olur.

ayvalık ilçesine bağlı irili ufaklı 22 kadar ada vardır. bu adaların en büyüğü alibey adası ya da diğer ismi ile cunda adası olup 1964 yılında bir köprü ile lale adası'na oradan da ilçe merkezine bağlanmıştır. bu köprülerden biri aynı zamanda türkiye'nin ilk boğaz köprüsü olma özelliğini taşır. alibey adası dışındaki tüm ayvalık adaları 1995 yılında millî park ilan edilmiş ve yerleşim yasaklanmıştır. adalar içinde tarihi ve turistik öneme sahip olan bir diğeri de tımarhane adası'dır. bu adaya türkler eski zamanlarda "taşlı manastır" olarak da adlandırmışlardır. bu ada özellikle osmanlı i̇mparatorluğu döneminde ayvalık'ta yaşayan rumların içkiyi fazla kaçırması üzerine sert esen rüzgarı ile akıllarını başlarına toplamaları için gönderildikleri bir mekân olduğundan bu ismi almıştır.

bölgede ilk nüfus sayımı 1891'de vital guinet yönetiminde yapılmış, 21,666 olan kent nüfusunun 21,486'sının rum, 180'inin türk olduğu belirtilmiştir. i̇lçe nüfusu 1975 sayımına göre 33,000 kişidir. belediye nüfusu 1980 yılı sayımında 19.371, 1985'te 21.381, 1990'da 25.687, 1997'de ise 29.342 kişi olarak belirlenmiştir. bu rakamlara göre yıllık ortalama nüfus artış hızı %2.5 dolaylarındadır.

i̇lçe nüfusu 2009 sayımlarına göre 62,460 kişidir. bu nüfusun yaklaşık olarak 36,000'i ilçe merkezinde yaşar. yazları gelen turistlerle nüfus oldukça artar. ayvalık türkiye'nin en kalabalık 207. yerleşim birimidir.
i̇lçe ekonomisi büyük ölçüde zeytin ve turizme bağlıdır. ayvalık'ta zeytin dışında pamuk, çam fıstığı ve mandalina gibi tarım ürünleri de yetiştirilir. ayrıca bölgede, bağyüzü köyü'nde yetiştirilen kozak üzümü tanınmış bir üründür. son yıllarda turfanda sebzecilik ve kozak çam balı üretimi de yapılmaktadır. arazinin %70'i zeytinlik olan ayvalık'ta zeytinden sabun ve zeytinyağı üreten sanayi kuruluşları bulunmaktadır. türkiye'de 110 milyon zeytin ağacı vardır ve bunun 2.500.000'i ilçede bulunur. balıkçılık ve balık restoranları da önemli bir gelir kaynağıdır.

turizm alanında büyük bir potansiyele sahip olan ilçede başta şeytan sofrası olmak üzere çeşitli doğal güzellikler olmakla birlikte, özellikle eski rum evleri ve yapılarına dayanan kültür turizmi de gelişmiştir. özellikle sarımsaklı plajları ve alibey adası'nda ise deniz turizmi gelişmiştir.

i̇lçede 1994 yılında yapılan bir çalışmaya göre 1842-1914 yılları arasından kalma toplam 363 bina bulunmaktadır.

i̇lçe son yıllarda ege adaları'ndan çok sayıda günübirlik misafir ağırlamaktadır. bu ziyaretlerin amacı genellikle alışveriştir. bu durumun ciddi ekonomik girdisinin oluşmaya başlaması ardından ilçe dükkânlarının vitrinleri yunanca yazılar ile dolmuştur. ayvalık'ın merkezinde her perşembe günü büyük bir pazar kurulur. özellikle yunanistan'ın midilli ilinden olmak üzere, on binlerce yunan turist günü birlik ziyarette bulunur. yunan turistlerin ziyarette bulunduğu en önemli yerler ise ayvalık pazarıdır. son yıllarda ayvalık'a gelen turistlerin çevre ilçelere de uğraması özellikle ayvalık-edremit arasında rekabete yol açmıştır.

ayvalık doğal güzellikler bakımından zengin bir ilçe olmakla birlikte mutfağı ile de ünlüdür. i̇lçeye özgü en önemli yiyecek sosis, sucuk, kaşar, turşu, mayonez, ketçap gibi malzemelerle hazırlanan ayvalık tostu'dur. diğer önemli bir yiyecek tüm balıkesir ilinde yaygın olarak yapılan ve höşmerim olarak da bilinen hoşmerim tatlısıdır. papalina olarak bilinen bir balık türünün (çaça balığı), genellikle meze olarak tüketilen ızgarası ve zeytinyağında unla yapılan kızartması da ayvalık'ın önemli yemekleri arasında sayılır. deniz kıyısında olması nedeniyle deniz ürünlerinden yapılan mezeler ve zeytinyağlı yemekler ayvalık mutfağının temelini oluşturur. ayvalık'ta son zamanlarda zeytinli dondurma da ilgi odağı olmuştur.



ayrıca ayvalık'ta her yıl kış aylarında geleneksel olarak deve güreşleri de düzenlenmektedir.
ayvalık'ta engellilere yönelik bir takım etkinlikler düzenlenmekle birlikte bazı kesimlerce ilçe engelliler başkenti olarak adlandırılmaktadır. i̇lçede bulunan engelliler merkezi dünyaya açılmayı hedeflemektedir.
ayrıca ilçede uluslararası bir müzik akademisi bulunmaktadır.

i̇lçenin en önemli spor kulübü, ayvalık belediyesi tarafından desteklenen ayvalıkgücü belediyespor'dur. kulüp futbol, basketbol ve atletizm branşlarında hizmet vermektedir. ayrıca ilçe civarı balıkadamlar tarafından oldukça tercih edilen bir dalış bölgesidir. mercan rifleri açısından çok renkli zengin dip yapısı bulunan deniziyle, sualtı fotoğrafçıları tarafından tercih edilmektedir.

i̇lçe belediye teşkilatı 1963 yılında kurulmuştur. halen görev yapan ayvalık belediye başkanı ise cumhuriyet halk partisi'nden rahmi gençer'dir.

i̇lçe karayolu ile i̇zmir'e 155, bursa'ya 277, susurluk'a 170 km, çanakkale'ye 167, ankara'ya 657, bergama'ya 45, truva'ya 154, behramkale'ye 155, efes'e 239, alibey adası'na 8 kilometre mesafededir.

yunanistan'dan gelen turistler ilçeye feribot ve deniz otobüsü ile yaklaşık iki saatte ulaşır. yurtiçinden ayvalık'a ulaşım ise genellikle karayolu ile sağlanır. hemen hemen tüm büyükşehirlerden direkt seferler mevcuttur. taşradan gelecek olanlar ise balıkesir veya i̇zmir üzerinden otobüs seferleri ile ilçeye ulaşabilir. otogar kentin 1.5 km güneyindedir.
havayolunu tercih edenler uçakla edremit'te bulunan balıkesir koca seyit havalimanından (45 km) ya da i̇zmir'e gelip ilçeye karayolu ile ulaşırlar.
ayvalık'a ayrıca türkiye cumhuriyeti devlet demiryolları i̇zmir mavi treni ile balıkesir'e kadar gelip daha sonra tcdd'nin ayarladığı aktarma otobüsleri ile gidilebilir. i̇stanbul'dan ulaşımda ise i̇stanbul-bandırma arasındaki hızlı feribot farklı bir seçenek olarak sunulabilir.

ayvalık eski bir yerleşme mekânı olması sebebiyle, küçük bir yer olmasına karşın eğitim olanakları bakımından gelişmiştir. cumhuriyet döneminde ilçede kurulan ilk okul "ayvalık türk ocağı öksüz yurdu sanat mektebi" adında yatılı bir özel okuldur. 1926 yılında okullarda meslek derslerinin kaldırılması üzerine meslek eğitim eşyalarını türkiye cumhuriyeti millî eğitim bakanlığı'na devreden okul, 1927 yılında adını "muhtelit i̇kmal meslek mektebi" olarak değiştirdi. 1929'da "ayvalık türk ocağı muhtelit orta mektebi" adını alan okul, 1931'de "ayvalık hususi orta mektebi" olarak isim değiştirmiştir. ortaokuldan mezun olanların okumaları için 1963 yılında ayvalık lisesi açılmıştır. 1994 yılında bu ilçeye ayvalık anadolu lisesi adında bir lise daha açılmıştır.
bugün ayvalıkta, ayvalık anadolu lisesi ve ayvalık lisesi başta olmak üzere onlarca okul bulunmaktadır.
ayvalık ilçesinde balıkesir üniversitesi'ne bağlı ayvalık meslek yüksekokulu bulunmaktadır.





</doc>
<doc id="4347" url="https://tr.wikipedia.org/wiki?curid=4347" title="hollanda">
hollanda

hollanda (felemenkçe: ""), hollanda krallığı'nı meydana getiren dört ülkeden biri. topraklarının çok büyük bir kısmı batı avrupa'dadır, ayrıca karayipler'de üç adası bulunmaktadır.

hollanda, kuzey ve batıda kuzey denizi, güneyde belçika, doğuda ise almanya ile komşudur. hollanda'nın rotterdam kenti, avrupa'nın en büyük limanlarından biridir.

hollanda meşruti monarşi ile yönetilen bir avrupa ülkesidir. hollanda nüfus yoğunluğu fazla olan bir ülkedir. ülke topraklarının çoğunluğu deniz seviyesinin altındadır. hollanda avrupa birliği, nato, oecd üyesidir. hollanda aynı zamanda schengen bölgesi ve benelüks topluluğunun bir parçasıdır. belçika ve lüksemburg ile birlikte benelüks ülkelerini oluşturan 3 ülkeden biridir. ayrıca kyoto sözleşmesi'ni imzalamıştır. ülke eski yugoslavya uluslararası ceza mahkemesi'ne, uluslararası adalet divanı'na uluslararası ceza mahkemesi'ne ve europol'e ev sahipliği yapmaktadır.

ülke özellikle peynirleri, yel değirmenleri, bisikletleri, laleleri, holştayn adı verilen inekleri ve sosyal hakları ile tanınır. hollanda'da eşcinsel evlilik yasaldır.

hollanda ismi aslında sadece ülkenin kuzeybatı kısmından birleşik hollanda krallığı'nın en önemli eyaleti olan hollanda eyaleti'nden gelmektedir. kısaca hollanda olarak adlandırılmaktadır. 19. yüzyılın ikinci yarısından itibaren bu eyalet iki ayrı eyalete bölünmüştür: kuzey hollanda (başkent: haarlem) ve güney hollanda (başkent lahey: "den haag"). felemenkçede "hollanda" ifadesi sadece bu iki eyalet için kullanılır.

hollanda'nın dışındaki ülkelerde hollandalılar genellikle "hollandalı" olarak adlandırılırlar ve hollanda turizm endüstrisi ve diğer endüstriler de ülkelerini "hollanda" olarak pazarlamaktadırlar (hem i̇ngilizcede, hem de almancada). hollanda eyaletinden gelmeyen hollandalılar, ismi veren bölge olan hollanda'nın ülkenin geri kalan bölümlerinde herkes tarafından sevilmediği için, "nederland" için "hollanda" adına ve "nederlander" için "hollandalı" adına belli bir antipati beslemektedirler.

i̇ngilizce "dutch" adı, "duutsc" gibi orta hollanda biçimlerinden ortaya çıkmıştır. "duutcs" ve "dietsc" gibi orta hollanda biçimleri halk arasında konuşulan lehçelerin adlarıdır ve bu lehçelerin, yönetimin, bilimin ve kilisenin dili olan latinceden ayırt edilmesine yaramışlardır. "dutch" ve "duutsc" biçimleri almanca bir kelime olan "deutsch" ile bağlantılıdır ve aynı kökenden gelir. fransızlar ise bu bölgeyi pays-bas yani 'alçak ülke' olarak tanımlarlar.

utrecht birliği'ne bağlı kuzey hollanda eyaletleri (güney hollanda, zeeland, utrecht, gelderland, overijssel, groningen ve friesland) 26 temmuz 1581'de i̇spanya kralı ii. felipe'den bağımsızlıklarını ilan ettiler. 1648'de imzalanan vestfalya antlaşması'nda hollanda vilayetlerinin bağımsızlığı tanındı. bu yaklaşık olarak, daha sonra kurulacak olan hollanda'nın bulunduğu bölgeydi. buna karşın, bu bölgenin güneyinde kalan bölgeler, flanderler dahil olmak üzere, krallıkta kaldı; daha sonra bu bölgede belçika bağımsızlık kazanmıştır. bu tarihten sonra kuzey hollandalılar ve güney hollandalılar olmak üzere iki toplumdan bahsedilmeye başlandı.

viyana kongresi kuzey ve güneyi bağımsız bir ülke olan hollanda krallığı olarak kısa bir süre için birleştirdi. ancak güney hollandalılar (felemenkliler) 1830'da bağımsızlıklarını belçika adı altında ilan etmişlerdi bile. ("belgica" eski bir roma eyaletinin ismidir, ve rönesans döneminde bu ifade, kuzey de dahil, hollanda'nın latince ismi olarak kullanıldı.)

hollanda i. dünya savaşı boyunca tarafsız kaldı. ancak ii. dünya savaşı'nda alman işgaline uğradı. 10 mayıs 1940 tarihinde nazi almanyası belçika ve hollanda'yı işgal etti. ayrıca 1942 tarihinde japonya hollanda'nın bir sömürgesi olan endonezya'yı işgal etti. savaş bittikten sonra endonezya bağımsızlığını ilan etti.

ülke üç büyük nehir tarafından iki ana bölgeye bölünür. bu nehirler ren ve onun ana kolları olan waal ile meuse nehirleridir. bu nehirler tarihte derebeylikler arasındaki sınırı oluşturduğundan birtakım kültürel farklılıklara yol açmıştır.

hollanda'nın güneybatısı bir nehir deltasıdır ve scheldt nehri'nin iki kolu buradan denize dökülür. ren nehrinin sadece bir kolu kuzeydoğuya doğru akar, bu da ijssel nehri'dir ve ijsselmeer'e dökülür. bu nehir de dil açısından bir bölünme yaratır, nehrin doğusunda yaşayanlar hollanda aşağı saksoncası ağzını konuşurlar.

ülkenin toprakları kuvaterner döneminde oluşmuştur. toprakları genelde alüvyon, buzultaş, çökeller ve kilden oluşur.

hollanda'nın büyük bölümü deniz seviyesinin altında yer alır. ülkenin avrupa'daki topraklarındaki en yüksek nokta 322 metre yüksekliğiyle vaalserberg tepesidir. 1287 yılında meydana gelen st. lucia seli ülkede 50 bin kişinin hayatını kaybetmesine sebep oldu ve bu özelliğiyle tarihteki en ölümcül sellerden biridir. hollanda'daki son büyük sel 1953 yılında meydana geldi, selde hollanda'nın tarım yapılan topraklarının %9'u sular altında kaldı, ülkede 1835 kişi hayatını kaybetti.

ülkede denizden kazanılan çok miktarda toprak mevcuttur. 1930'larda yapılan zuiderzeewerken çalışmasında, denizden yaklaşık 2500 kilometrekare toprak kazanıldı. denizden toprak kazanma amaçlı çalışmalarda elde edilen arazilere polder adı verilmektedir.

hollanda çok güçlü bir ekonomiye sahiptir ve yüzyıllardır avrupa ekonomisinde özel bir rol oynamıştır. 16. yüzyıldan beridir gemicilik, balıkçılık, ticaret ve bankacılık hollanda ekonomisinin en önemli sektörleri olmuştur. hollanda, dünyanın en fazla ihracat yapan ilk on ülkesinden biridir.

hollanda dünyadaki 16. en büyük ekonomiye sahiptir ve kişi başına düşen nominal gayri safi yurtiçi hasıla sıralamasında 7. sıradadır. 1997-2000 yılları arasında yıllık büyüme avrupa ortalamasının oldukça üstünde olan %4 civarında seyretti. 2001-2005 yılları arasında büyüme tüm dünyayla birlikte yavaşlasa da, 2007'nin üçüncü çeyreğinde yeniden %4.1'e çıktı. eurostat'a göre hollanda'da işsizlik oranı ekim 2011 itibarı ile %4.8'dir ve bu ab ülkeleri arasındaki en düşük orandır.

hollanda 12 il ("provincie") ile 3 denizaşırı kamu yönetiminden ("openbare lichamen") oluşur.


</doc>
<doc id="4351" url="https://tr.wikipedia.org/wiki?curid=4351" title="lüleburgaz">
lüleburgaz

lüleburgaz, türkiye'nin kırklareli iline bağlı bir ilçedir.

i̇lçenin sınırları dahilinde 6 belde 30 köy bulunmaktadır. çorlu, edirne, tekirdağ'dan sonra trakya'nın 4. en büyük yerleşim yeridir. lüleburgaz, kırklareli'nin en büyük ve en gelişmiş ilçesidir. kırklareli'nin güneyinde, sanayisi yoğun bir yerdir.

lüleburgaz ve civarı milattan önceki dönemde trak, büyük i̇skender ve roma i̇mparatorluğu hakimiyetine girdi. roma i̇mparatorluğu'nun bölünme döneminde bizans egemenliğine giren lüleburgaz, osmanlı'nın kuruluş döneminde osmanlı'nın eline geçti. 

edirne vilayet matbaası müdürü şevket dağdeviren'in yazdığı 1892 tarihli salnameye göre;

kırkkilise sancağının ikinci sınıf bir kazası olan lüleburgaz kazası içinde 2 nahiye ve 30 köyde 3492 evde 14950 nüfus bulunur. kaza içinde 22 cami ve bir mescit vardır. büyük caminin harem avlusunda 17 odalı bir medrese vardır. kazada 20 okul, telgrafhane, beledye daresi, jandarma dairesi, aşar ambarı, büyük saat kulesi, 2 hamam, 20 çeşme, su kemeri ve çömlekhane vardır.

14. yüzyıldan 1919'a kadar osmanlı egemenliğinde kalan lüleburgaz, türk kurtuluş savaşı'nın önemli kongrelerinden trakya paşaeli müdafaa-i hukuk cemiyeti'nin düzenlediği lüleburgaz kongresi'ne sahne oldu. sevr antlaşması'ndan sonra yöre yunanlarca işgal edildi. yöre, işgalden ancak mudanya mütarekesi'nden sonra kurtulabildi.

lüleburgaz, kırklareli ilinin güneyinde yer almakta olup, doğusunda tekirdağ ilinin saray ve çorlu ilçeleri, batısında kırklareli ilinin babaeski ilçesi, kuzeyinde kırklareli ilinin pınarhisar ilçesi ve güneyinde ise tekirdağ ilinin hayrabolu ve muratlı ilçeleriyle çevrilmiştir. kırklareli ilinin en büyük yerleşim yeri olan ilçenin toplam alanı 1370 hektar olup, ilçe merkezinin denizden yüksekliği 30 metredir. i̇klim genel olarak yazları sıcak ve kurak, kışları ise yağışlı ve soğuktur. genellikle kışın balkanlardan gelen soğuk hava akımlarından etkilenmektedir.

lüleburgaz ilçesinin toplam nüfusu 2011 yılı verilerine göre 136.783 kişidir. bunun 103.723'ü ilçe merkezinde 33.060'ı ise belde ve köylerdedir. 2000 yılına göre ilçe nüfusunda %16'lık bir artış görünmektedir. bu artış ilçe merkezinde %31 olarak görülürken kırsal nüfus da ise %15'lik bir azalma görülmüştür. nüfus artış oranı ülke genelinin çok üzerinde olup, artış genellikle diğer bölgelerden ve köylerden şehre yoğun göçten kaynaklanmaktadır.

dere geliyor dere, ah tren kara tren şarkısı lüleburgaz yöresine aittir.


</doc>
<doc id="4356" url="https://tr.wikipedia.org/wiki?curid=4356" title="özel hukuk">
özel hukuk

toplumun birbiriyle eşit haklara sahip üyeleri arasındaki ilişkileri düzenleyen hukuk alanı: medeni hukuk, ticaret hukuku, devletler özel hukuku ve borçlar hukuku. türkiye'de bu alanı düzenleyen başlıca yasalar medeni kanun, borçlar kanunu ve türk ticaret kanunu'dur.

bireyler arasındaki ilişkileri düzenleyen özel hukukta, devlet düzenleyici ve uygulayıcı olarak yaptırım aşamasında bu hukuka müdahale eder (bireyin yargıya başvurması gibi). ancak, devlet, eğer kamu kurumlarının tüzel kişi olarak bireylerle ilişkisinde, birey gibi özel hukuka tabi olur. devlete ait ticari işletmelerin bireylerle olan iş ilişkileri de özel hukuka girebilir (kiralar, bankalar).

özel hukuk alanında temel ilke olan serbestlik ilkesine göre 'kanunla yasaklanmamış her şey meşrudur'. özel hukukta, bir kimseye, hukuk düzeninin sağladığı yetkilere hak denir. hakkın kullanılması veya kullanılmaması kişiye bırakılmıştır. kişi hakkını doğrudan veya tasarruf ile kullanır. ehliyeti olmayanlar, haklarını temsilci, velayetçi ile kullanırlar. bir hak, medeni kanuna göre dürüstlükle bağdaşır olmalıdır. aksi halde, bir hakkın kötüye kullanılmasını hukuk düzeni korumaz. haklar, mutlak ve nisbi, ayni ve kişisel haklar, malvarlığı hakları, kişivarlığı hakları, inşai haklar başlıklarına ayrılır. sahipsiz hak olmaz, her hakkın bir sahibi vardır. haksahibi, gerçek veya tüzeldir. hak ehliyeti yönünden herkes eşittir. i̇nsanlar hak ehliyetini doğumla kazanır ve buna kişilik denir. kişilik, hukukun temel kavramıdır. haklar, aslen veya devren kazanılır. bazı haklar, devredilemez. hakkın yitirilmesi kişiliğin sona ermesi veya feragat iledir.

özel hukuk : bireylerin tam bir eşitlik içerisinde , tamamen kendi iradelerine dayanarak (hiçbir baskı gözetmeksizin) aralarında yaptıkları anlaşmaların dayandığı hukuksal haktır.örneğin ; ev kiralamak isteyen bir bireyin ev sahibiyle aralarında imzaladıkları sözleşme 'özel hukuk'u temsil eder.özel hukuk'ta 'sözleşme serbestliği' (yani bireyler kendi isteklerini çekinmeden dile getirebilir ve çekincelerini açıkca ifade edebilirler.sözleşme serbestliği tamamen bireylerin kendi iradelerini esas alır.) bireyler (ev sahibi ve kiracı) bu sözleşmede isteklerini belirtirler kendi iradeleriyle özel hukuk haklarını kullanmış olurlar.

şirketlerin aralarındaki anlaşmalarını , ev sahibi-kiracı anlaşmaları , uluslararası örgütlerin kendi aralarında anlaşmaları özel hukuk'a örnek olarak gösterilebilir.


</doc>
<doc id="4360" url="https://tr.wikipedia.org/wiki?curid=4360" title="bahçesaray, kırım">
bahçesaray, kırım

bahçesaray (kırım tatarcası: "bağçasaray", ukraynaca: бахчисарай, rusça: бахчисарай). ukrayna'ya bağlı kırım özerk cumhuriyeti'nin güney kısmında bulunan bir şehir. kırım hanlığı'nın başşehri. doğusunda küçük bir şerit halinde karadeniz'e kıyısı olan şehir; günümüzde kırım dağları'ının çevresindeki çürüksü deresi vadisinde, simferepol-sivastopol demiryolu üzerinde yer alır.

şehir, osmanlılara tabi olduğu 1475 yılından, küçük kaynarca antlaşması'yla özerk olduğu 1774 yılına nek yaklaşk 299 yıl osmanlı i̇mparatorluğu'na bağlı kırım hanlığı'nın bir kenti olmuştur.

şehir, 1475'de fatih sultan mehmed'in komutanlarından gedik ahmed paşa tarafından ele geçirilerek osmanlı i̇mparatorluğuna tabi olmuştur. önceleri küçük bir yerleşim yeri olan bahçesaray, 1503'de i.mengli giray han'ın çürüksu irmağı'nın kenarına yaptırdığı han sarayı'nın giderek gelişmesi ile oluşmuş ve daha sonra kırım hanlığı'nın başkenti olmuştur. böylelikle kırım'ın yönetim ve kültür merkezi olan bahçesaray'da, han sarayı'na eklenen yeni bölümlerin yanı sıra pek çok cami ve medrese gibi eserler de inşa edilmiştir. bu eserlerin içinde; i. mengli giray han ve i. hacı giray han'ın türbeleri de vardır.

osmanlı i̇mparatorluğu ile rusya çarlığı arasındaki 1677-81 savaşını bitiren ve dinyeper'in batı kıyısını osmanlı i̇mparatorluğu'na, doğu kıyısını ise rusya'ya bırakan bahçesaray antlaşması 1681'de bu şehirde imzalanmıştır.

kent, 1736'daki rus işgali sırasında büyük tahribat görmüştür. 1774'te küçük kaynarca antlaşması ile rusya, kırım'ın bağımsızlığını ve tarafsızlığını osmanlı i̇mparatorluğu'na kabul ettirdikten sonra 1783'te kırım'ı ilhak etmesi sonucunda bahçesaray da rusya egemenliği altına girmiştir. şehir bu süre içinde de tatarların önemli bir kültür merkezi olmuştur.

i. hacı giray han'ın türbesi, zincirli medrese, kırım müftülüğü'nün de bulunduğu salacık, bahçesaray'ın önemli bir semti konumundadır. buradaki tarihi kabristan alanında kırım hanlarının yanı sıra, kırım'ın milli liderleri i̇smail gaspıralı, ile sürgünde öldükten sonra bahçesaray'a mezarları getirilen ahmet özenbaşlı ve mustafa edige kırımal'ın da mezarları bulunmaktadır.

sovyet yönetimi döneminde tahrip edilen edilen han türbeleri türkiye tarafından tamir edilmekte olup, ti̇ka tarafından onarılan hacı giray han türbesi 18 mayıs 2009 tarihinde ziyarete açılmıştır.






</doc>
<doc id="4361" url="https://tr.wikipedia.org/wiki?curid=4361" title="bahçeşehir, başakşehir">
bahçeşehir, başakşehir

bahçeşehir namı diyar şehr-i bahçe ya da süper kent, 
küçükçekmece gölü'nün kuzeybatısında yer alan toki̇ tarafından toplu konut projeleri çerçevesinde yapılaşmaya açıldığı son 15 yıl içinde planlı bir şekilde büyüyerek örnek bir uydu kent halini alan, başakşehir ilçesinde bulunan ve toplu yapılaşması hızla devam eden bir i̇stanbul semtidir. türkiye'nin ilk uydukentidir.

bahçeşehir sahip olduğu lüks konutlarıyla çok yüksek gelire sahip insanlara hitap etmektedir. sahip olduğu çeşitli iş yerleri ve ofislerle de bir iş ve ticaret merkezi olma özelliği de taşımaktadır
bahçeşehir'de yapılan son konutlar toki̇ tarafından yapılmıştır.

bahçeşehir toplu konut alanı, i̇stanbul şehir merkezinin 25 kilometre batısında yer almakta ve tem otoyolu ile i̇stanbul'un her semtine kesintisiz yollar ile bağlanmaktadır. türkiye'yi avrupa'ya bağlayan i̇stanbul - edirne demiryolunun yaklaşık 3 kilometrelik kısmı bu alanın içinden geçmekte, ispartakule tren istasyonu burada bulunmaktadır.

bahçeşehir projesi 4.703.000 m²'lik alan içerisinde, toplam 15.400 konutun oluşacağı bir uydu kent projesi olarak planlanmıştır. bahçeşehir'de kişi başına 12 m² yeşil alan düşmekte ve ağaçlandırmanın devamlılığını sağlamak için de 40.000 m²'lik bir alan fidanlık olarak kullanılmaktadır.

yeşil alanların sulanmasına kaynak sağlamak amacı ile atık su arıtma tesisi kurulmuştur, tesisin ana amacı hem çevre kirliliğini önlemek hem de yeşil alanların sulanmasına yardımcı olmaktır.

türkiye'nin ilk ve en büyük yapay göleti, 300.000 m²'lik yeniden yapılanma alanı bu kompleks içinde yer almaktadır. 26.000 m²'lik göletin yer aldığı komplekste, çeşitli restoranlar, özel kulüpler, bar, disko, çay bahçesi ve atlı spor gibi tesisler bulunmaktadır.

bugüne kadar tamamlanmış ve faaliyete geçmiş 1 fen ve teknoloji lisesi, 4 özel ilk-orta öğretim, 2 resmi ilköğretim okulu, 1 resmi lise, 2 özel lise, 2 sağlık merkezi (resmi-özel), karakol, amfitiyatro, ptt santralı, kültür eğlence ve alışveriş merkezleri kullanıcıların hizmetindedir.

türkiye'nin en önemli, dünyanın sayılı uydu kent projelerinden biri olan bahçeşehir projesi, 1996 yılında birleşmiş milletler habitat ii konferası çerçevesinde, "kurumsal uygulamalar ve projeler" ödülüne, 1997 yılında da kanada'da "yeni kentsel yerleşim anlayışı" ödülüne layık görülmüştür.

bahçeşehir'e ilk yerleşim 1994 yıllarında başlamış olup, o zamanki emlak bankası ve mesa nurol tarafından yapılmıştır.

i̇lk kurulduğu yıllarda ortalama bir semt olarak düşünülen bahçeşehir'in nüfusu 2000 yılı genel sayımlarında 287.569 olarak belirlenmiştir. mahalle, 2000 yılından itibaren kayabaşı mahallesi gibi toplu konut projeleri çerçevesinde yapılaşmaya açıldığı için içerisinde planlı bir şekilde büyümüştür. semtteki yaşayanların i̇stanbula oranla çok yüksek sosyo-statüleri, göç almaya müsait olmayan yapısı olmasına rağmen, bahçeşehir büyük bir nüfus artışı olmuş 2008 genel seçimlerinde kendisine bağlanan diğer uydu kent ve beldelerle 388.000 olarak belirlemiş nüfusu, arnavutköy, adalar, ataşehir, avcılar, bakırköy, bayrampaşa, beyoğlu, beşiktaş, beykoz, beylikdüzü, çatalca, çekmeköy, eyüp, güngören, sarıyer, sultanbeyli, şile, şişli, zeytinburnu gibi birçok ilçeden büyük olmasına rağmen başakşehir ilçesine bağlıdır. semtte sosyo-iş gücü ve meslek katagorilerinden, haberci, oyuncu, şarkıcı, fabrikatör, genel müdür ile birçok ünlü kişi ve aile ikamet etmektedir. bahçeşehir'de yapılan istatistikler sonucunda semtteki kişi başına gayrisafii millî hasıla 33.512$la türkiye ortalamasının 6 katıdır.

bahçeşehir belediyesi 1999 yılında kurulmuş ve kuruluşundan kısa bir süre sonra da avrupa çevre diploma (2001), avrupa şeref bayrağı (2005) ödülleriyle ödüllendirilmiş, uyguladığı belediyecilik anlayışıyla türkiye'ye model bir belediye olmuştur.
türkiye'de ilk kez aile hekimliği uygulamasına, ilk kez kentteki bütün öğrenci çocuk ve gençleri belediye başkanının yetkisi ile donatarak "çevre müfettişi" olarak gönüllülüğünün sağlanması, türkiye'nin ilk modern halk pazarını kurması bir kamu kurumunda ilk kez i̇so 9001 kalite standartlarının uygulanması gibi birçok yeniliklere imza atmıştır. modern halk pazarının ismi pazartürk, bu proje ve uygulamaları nedeniyle belediye başkanı 2004 yerel seçiminde türkiye'de rekor oyla (%74.2 ile) yeniden seçilmiştir.

ama çıkarılan yasayla belediye statüsünü kaybetmiştir. şu anda başakşehir ilçesine bağlıdır.



</doc>
<doc id="4363" url="https://tr.wikipedia.org/wiki?curid=4363" title="aluşta">
aluşta

aluşta (kırım tatarcası: aluşta, ukraynaca: алушта, rusça: алушта) ukrayna'nın kırım özerk cumhuriyeti'nin güney sahilinde bölgesel öneme sahip bir şehir. i̇mparator i. justinianus tarafından ms 6. yüzyılda kurulan, günümüzde bir tatil yeridir. karadeniz sahilinde, hurzuf'tan gelip, sudak yolunun çizgisinin üzerinde olmasının yanı sıra, kırım troleybüs hattı üzerinde yer almaktadır. bölge, kırım dağlarına olan yakınlığı ve kayalık arazi nedeniyle dikkat çekicidir. bizans savunma kulesi kalıntıları da vardır ve şehir adını 15. yüzyılda ceneviz kalesinden almıştır. kasaba, bizans i̇mparatorluğu'nda "aluston" (αλουστον), ceneviz hakimiyeti sırasında ise "lusta" ismine sahipti.

1910 yılında, 544 yahudi, şehir nüfusunun yaklaşık % 13'ünü oluşturan aluşta'da yaşadı. 1939 yılında, 251 kişi ile kasaba toplam nüfusun sadece % 2.3'ünü oluşuyorlardı. ii. dünya savaşı sırasında, 4 kasım 1941 tarihinde, almanlar kasabayı işgal etti ve 24 kasım 1941'de, sonderkommando 10 birimi yakaladığı diğer komünistlere ve partizanları ile birlikte 30 yahudiyi öidürdü. 1941 aralık ayı başında, aluşta'da yaklaşık 250 yahudi sonderkommando 11b tarafından vurularak idam edildi.





</doc>
<doc id="4365" url="https://tr.wikipedia.org/wiki?curid=4365" title="valensiya (özerk topluluk)">
valensiya (özerk topluluk)

comunidad valenciana "(valensiyaca: comunitat valenciana)", i̇spanya'nın doğusunda özerk bölge.

başkenti valensiya şehridir. bölge idari olarak 3 ile bölünmüştür. alanı 23,255 km² nüfusu 4,806,000 kişidir. bölge başbakanı francisco camps'dır.



</doc>
<doc id="4366" url="https://tr.wikipedia.org/wiki?curid=4366" title="kamu hukuku">
kamu hukuku

kamu hukuku veya amme hukuku, devlet ve vatandaşlar veya devletin kendi kurumları arasındaki ilişkileri düzenleyen hukuk alanıdır. özel hukuktan ayrılması sırf teorik bir ayrım değil, başvurulacak mahkemenin belirlenmesi açısından da önemlidir. kamu hukukunun konusu olan devlet ve yurttaş arasındaki hukuksal uyuşmazlıklar, özel hukuk uyuşmazlıklarında yetkili sulh ve asliye mahkemelerinde değil, idare mahkemelerinde çözülür. ceza hukuku da, ceza verme yetkisi sadece devlete ait olduğundan kamu hukuku alanına girer.

hukuki bir çatışmanın özel mi, kamusal mı olduğunun belirlenmesi için çeşitli teoriler geliştirilmiştir:

kamu hukuku şunları kapsar:



</doc>
<doc id="4369" url="https://tr.wikipedia.org/wiki?curid=4369" title="simferopol">
simferopol

simferopol (kırım tatarcası: "aqmescit", ukraynaca: сімферополь / "simferopol", rusça: симферополь / "simferopol", osmanlı döneminde: akmescit), ukrayna'ya bağlı kırım özerk cumhuriyeti'nin başkentidir. kırım'ın ruslar tarafndan işgal edildiği 1783 tarihine kadar kırım hanlığının ve osmanlı i̇mparatorluğu'nun idaresinde kalmıştır. türkiye'de akmescit olarak da bilinir.

salgır çayı'nın kıyısında yer alır. tarım bölgesinde sanayi, ticaret ve ulaşım merkezi olarak önem taşır. nüfusu 363.600'dür (2004).

kırım tatarlarının 1944 sürgününün ardından yeniden 1990 sonrasıda kırım'a dönmelerinin ardından, başkent simferepol kırım tatar millî meclisi, kırım tatar millî tiyatrosu, kırım tatar yüksek pedegoji enstitüsü gibi kurumların gelişimi ile kırım tatarlarının siyasi başkenti konumuna gelmiştir.

şehrin en büyük cami cami-i kebir'dir.




</doc>
<doc id="4370" url="https://tr.wikipedia.org/wiki?curid=4370" title="ülke">
ülke

ülke, bir devletin egemenliği altında bulunan, başkenti ve bayrağı olan, genellikle bağımsız toprakların tümü, memleket, yurt.

ülke kavramı uluslararası siyasette oldukça tartışmalı kavramlardan birisidir. ülkelerin genellikle kendi parlamentosu ve/veya hükümeti vardır. ancak dünya üzerindeki bazı ülkeler başkentleri, kendi parlamentoları, hükümetleri, başbakanları veya devlet başkanları olduğu halde sınırlı sayıda ülke tarafından tanınırlar. çin cumhuriyeti, kuzey kıbrıs türk cumhuriyeti, güney osetya cumhuriyeti, kosova bu duruma örnek olarak verilebilir. dağlık karabağ cumhuriyeti gibi bazı ülkeler de hiçbir ülke tarafından tanınmazlar. bazı ülkeler geniş olarak kabul görmekle birlikte sınırlı sayıda ülke tarafından tanınmazlar. çin bu duruma örnek verilebilir.

ülkeler konusunda tartışmalı bir diğer husus da bağımsızlık kavramıdır. ülkeler genellikle bağımsızdır. ancak i̇skoçya gibi bazı ülkeler parlamentoları ve başkentleri olduğu halde tam bağımsız değildirler. i̇skoçya, birleşik krallık'a bağlı bir ülkedir.



</doc>
<doc id="4374" url="https://tr.wikipedia.org/wiki?curid=4374" title="antigua ve barbuda">
antigua ve barbuda

antigua ve barbuda; karayip denizi'nin doğusunda, küçük antiller ada grubundaki bağımsız bir ada ülkesi. ülkeye adını veren iki büyük ada ve çeşitli adacıklardan meydana gelir. başkenti, antigua adasındaki st. john's'tur.

yerli halklar mö 2400 yıllarında buraya yerleşmişlerdi. kristof kolomb, 1493'teki ikinci seyahatinde antigua'ya çıkmış ve i̇spanya'daki santa maria de la antigua kilisesine atfen adaya antigua adını vermiştir. 1632 yılında i̇ngiliz kolonisi hâline geldi. 1666'daki kısa süreli fransız işgaline rağmen i̇ngiliz idaresinde kaldı. i̇lk i̇ngiliz yerleşimciler bölgenin en eski sakinlerinden karayip yerlilerinin saldırılarına da maruz kaldılar. adada önceleri tütün yetiştirilirken 17. yüzyılda, daha kârlı olan şeker üretimine geçildi.

1666 yılında barbuda da i̇ngiliz kolonisi hâline getirildi. monark, 1685 yılında adayı codrington ailesine verdi. ada bir köle yetiştirme merkezi olarak planlanmıştı ancak bu plan gerçekleşemedi; zira buraya yerleştirilen köleler kendi düzenlerini kurarak yaşamaya başladılar.

1834 yılında köleliğin kaldırılması şeker üretimini sıkıntıya soktu. 1843 depremi ve 1847 kasırgası adaların ekonomisinin iyice kötüleşmesine neden oldu. 19. yüzyılın sonunda barbuda tekrar kraliyete devredildi zamanla tamamen antigua'ya bağlandı. 1956 yılında rüzgâraltı adaları kolonisi dağıldı ve 1958 yılında antigua batı hint federasyonuna katıldı. bu federasyon 1962'de dağıldı ve 1967'de birleşik krallık hükûmeti, antigua'ya içişlerinde bağımsızlık veren 1967 batı hint yasası'nı çıkardı. dışişleri ve savunmadan ise birleşik krallık sorumluydu.

1970'lerde başbakan george walter önderliğinde başlatılan tam bağımsızlık hareketi 1981'de antigua ve barbuda'nın bağımsızlık kazanması ile sonuçlandı. vere bird bağımsız devletin ilk başbakanı seçildi. ülke birleşmiş milletler, i̇ngiliz milletler cemiyeti ve doğu karayip devletleri örgütüne katıldı. 1984 ve 1989 seçimlerini açık ara kazanan bird ülke yönetiminde sıkı bir kontrol sağladı.

280 km² yüzölçümüne sahip antigua adasının kıyıları oldukça girintili ve çıkıntılıdır. st. john's limanında deniz derindir. büyük kısmının rakımı oldukça alçak olan adanın batısında volkanik kayalıklar ve 405 metrelik boggy zirvesi bulunur.

antigua'da dağların ve ormanların bulunmayışı, adayı diğer rüzgâraltı adaları'ndan ayırır. yılda 1000 mm yağış almasına rağmen adada akarsu ve yeteri miktarda doğal su kaynağı bulunmadığı için kuraklık görülür. ocak ayı ortalaması 25 °c, ağustos ortalaması 28 °c'dir. yazın sıcaklık 32 °c'ye kadar çıkar.

barbuda (eski adı dulcina) antigua'nın 40 km kuzeyindedir. 161 km² yüzölçümüne sahip ada, düz ve ağaçlıklı bir mercan adasıdır. kuzeydoğudaki obama dağı'nın (eski adı lindsay tepesi) yüksekliği 44 metredir. akarsuları olmayan ada antigua'dan daha az yağış alır. tek yerleşim bölgesi olan batıdaki codrington, bir lagün kıyısında yer alır. i̇klimi antigua'ya benzer.

yerleşimsiz redonda kayalığı antigua'nın 40 km güneybatısındadır. 1,25 km² yüzölçümüne sahip ada fosfat açısından zengindir.

ada halkının çoğunluğu afrika kökenli siyahîlerden oluşur. nüfusun büyük kısmı başkent st. john's'da yaşar. halkın anadili i̇ngilizcedir. nüfusun 3/4'ü protestan hıristiyanlardan oluşur. bunların da 1/3'ü anglikan'dır. adada ayrıca katolik, metodist ve moravya kilisesi mensupları da bulunur.

ülkede ana geçim kaynağı olan ziraatin yerini günümüzde turizm almıştır. geçmişte antigua'da bol miktarda üretilen şeker bugün yok denecek kadar az üretilir. barbuda adasında ise hiçbir zaman şeker üretimi yapılmadı. ada halkı balıkçılık ve kendine yetecek kadar tarım ile uğraşır. adadaki geleneksel toprak sahipliği sistemi, turistik yapılaşmanın tehdidi altındadır.

ülkede başta narenciye, mango ve patlıcan olmak üzere çeşitli meyve ve sebzeler yetiştirilir. ekonomide üretim küçük bir rol oynar. ziraat ürünlerinin işlenmesinin yanı sıra çeşitli tekstil ürünleri ve beton blok üretilir. st. john's şehrinde uluslararası bir havaalanı bulunur.

antigua ve barbuda anayasal bir monarşidir. birleşik krallık monarkı antigua ve barbuda'nın itibarî (nominal) hükümdarıdır ve ülkede bir genel vali tarafından temsil edilir. yürütme yetkisi başbakan liderliğindeki bakanlar kurulundadır. ülkede ilköğretim ve okul öncesi eğitim zorunludur.


</doc>
<doc id="4375" url="https://tr.wikipedia.org/wiki?curid=4375" title="avustralya">
avustralya

avustralya (i̇ngilizce: australia), ya da resmî adıyla avustralya milletler topluluğu (i̇ngilizce: commonwealth of australia), güney yarım kürede yer alan kıta ülkesidir. hint okyanusu ve büyük okyanus arasında uzanır. okyanusya kıtasında bulunur ve kıtanın çok büyük bir bölümünü kaplar. komşuları endonezya, doğu timor, papua yeni gine, solomon adaları, vanuatu, yeni kaledonya ve yeni zelanda'dır. başkenti canberra, en büyük şehri ise sydney'dir.

avustralya, 8.617.930 km² karada, 80.920 km² sularda olmak üzere toplam 8.698.850 km²'lik bir alana kurulmuştur. hiçbir ülkeyle kara sınırı yoktur. bu yüzölçümü onu dünya'nın 7. en büyük ülkesi yapar. çevresinde sadece 25.760 kilometrelik bir sahil şeridi vardır.

avrupalılar 18. yüzyılda gelmeden önce, yaklaşık 50.000 yıldır yerli aborjin halka ev sahipliği yapmaktadır. aborjinlerin konuştuğu diller ise modern araştırmalar sonucu yapılan hesaba göre yaklaşık 250 farklı gruba ayrılmıştır. cezai gönderim ile birleşik krallık tarafından başlatılan zorunlu göç, 1788 yılından 1868 yılına kadar devam etmiş olup, yeni güney galler civarında yoğunlaşmıştır. i̇lk yerleşim yapılan yıllardan itibaren nüfus düzenli bir şekilde artmış, ve adanın tamamı 19. yüzyılın ortalarında keşfedilmiş olup, 5 yeni kraliyet kolonisi kurulmuştur. 1 ocak 1901'de 6 koloni birleşerek federal yapı halini almış ve avustralya federal devletleri'ni (commonwealth of australia) oluşturmuştur. kurulduğu günden itibaren liberal-demokratik politik sistemi benimseyen avustralya federal parlamenter, anayasal monarşi ile yönetilmekte olup, 6 eyalet ve bağıl topraklardan oluşmaktadır. 24 milyonluk nüfusu çoğunluğu doğu kıyısına yerleşmiş olup, şehirleşme oranı oldukça yüksek bir ülkedir 

uluslararası para fonu'na göre avustralya dünyanın en büyük 13. ekonomisi iken kişi başına düşen millî gelir sıralamasında dünya 9.su olmuştur ülke ayrıca i̇nsani gelişme endeksi sıralamasında norveç'in ardından 2. gelip, yaşam standardı, sağlık, eğitim, kişisel özgürlük ve politik haklar gibi birçok kriterde dünya genelinde üst sıralardadır avustralya birleşmiş milletler, g20, i̇ngiliz milletler topluluğu, anzus, oecd, dünya ticaret örgütü, asya pasifik ekonomik i̇şbirliği ve pasifik adaları forumu'na üyedir.

avustralya ismi latincede "güneyden, güneye ait olan" anlamına gelen "australis" kelimesinden türetilmiştir. roma uygarlığı zamanına dayanan, güneydeki bilinmeyen bir ülke anlamı ("terra australis incognita") benzer bir yerin, ortaçağ coğrafyasında da bulunduğunu gösterir. ancak bu bilgiler herhangi bilinen bir kıta bilgisi içermemektedir. latincedeki terra australis incognita terimi; "güneydeki" (australis) "bilinmeyen" (incognita) "toprak parçası" (terra) anlamına gelmektedir.

14 mayıs 1606'da, vanuatu'ya ayak basan pedro fernandes de queirós, güney kutbu'ndaki tüm kara mülkiyetinin i̇spanya krallığı'na ait olduğunu iddia etmiş ve kıtayı "austrialía del espíritu santo" şeklinde adlandırmıştır.

flemenkçe "australische" kelimesi, batavia'daki flemenkler tarafından, 1638 yılından önce, güneyde keşfedilmiş yeni yerleri adlandırmak için kullanılıyordu. "australia" kelimesinin i̇ngiliz dilinde ilk kullanımı ise 1692 yılında gabriel de foigny'nin yazdığı "les aventures de jacques sadeur dans la découverte et le voyage de la terre australe" isimli fransızca romanının, 1693 yılındaki çevirisinde görülmüştür.

daha sonraları, 1765'te, alexander dalrymple bu kelimeyi, luis váez de torres'ın 1606'da yeni gine'nin güney kıyılarına yaptığı seyahati anlattığı kitabını i̇ngilizceye çevirirken kullanmıştır. dalrymple, ayrıca avustralya kelimesini, "an historical collection of voyages and discoveries in the south pacific ocean" (1771) isimli eserinde bütün okyanusya bölgesini tanımlamak için kullanmıştır. 1793'te george shaw ve sir james smith içerisinde geniş ada, büyük kıta, avustralya, australasia ve new holland tanımlamaların yapıldığı, "zoology and botany of new holland" eserini yayınlamıştır.

avustralya ismi, kıtanın etrafını gemi ile dolaşan bilinen ilk insan, kaşif matthew flinders'ın "a voyage to terra australis" (1814) eseri ile popüler hâle gelmiştir. britanya krallığı'nın bakış açısını yansıtan ismine rağmen, eserinde flinders avustralya ismini kullanmış ve bu isim geniş kitlelerce telaffuz edilen bir terim olmuştur. new south wales valisi lachlan macquarie sonraları bu ismi i̇ngiltere'ye yolladığı yazılı mesajlarda kullanmıştır. 1817'de macquarie bu ismin resmi olarak kabul edilmesini önerdi ve 1824'te britanya krallığı, kıtanın resmen avustralya ismiyle tanınmasını onayladı.

avustralya'daki ilk insan yerleşimlerinin 42.000 ila 48.000 yıl öncesinde ortaya çıktığı tahmin edilmektedir. i̇lk avustralyalılar günümüzdeki avustralya yerlisi olan aborijinlerin atalarıdır. kara bağlantıları veya kısa mesafeli suları geçerek güneydoğu asya'dan, adaya yerleşmişlerdir.

avrupalılar 18. yüzyılın sonlarında gelmeye başladıklarında bile bu insanların çoğu doğa insanıydı. karmaşık bir dilsel kültür ve ruhsal değer ile doğaya saygı gösteren ve aborijin mitolojisi olan "düş zamanı" (i̇ngilizce: dreamtime) inancı ile yaşamaktaydılar.

adada yaşayan diğer bir yerli halk olan torres strait yerlileri (i̇ngilizce: torres strait islanders), etnik olarak melanezya kökenlidir. bu insanlar torres strait adaları ve queensland'ın kuzey uçlarındaki çeşitli bölgelere yerleşmişlerdir. kültürel alışkanlıkları aborijinlerden belirgin olarak farklıdır.

avustralya anakarasını resmî kayıtlara göre gören ilk avrupalı, hollandalı kâşif willem janszoon'dur. janszoon cape york yarımadası'nı 1606'da görmüştür. 17. yüzyıl boyunca, hollandalılar tüm batı ve kuzey sahil şeridinin haritasını çıkarmış ve buraları new holland olarak adlandırmışlardır. ancak herhangi bir yerleşim yeri kurma çabası göstermemişlerdir. i̇ngiliz kaşif ve korsan william dampier new holland'ın kuzey-batı kıyısına 1688 yılında ayak bastı ve 1699 yılında geri döndü. 1770'te james cook, avustralya'nın doğu sahillerinde yolculuk yapmış, bölgenin haritasını çıkarmış, new south wales olarak adlandırdığı bölgeyi britanya topraklarına kattığını ilan etmiştir. seferler sonucu yapılan keşifler, kıtanın sömürümü için, hızla mahkumların ve tutukluların işçi olarak çalıştırıldığı kolonilerin kurulmasını sağlamıştır.

britanya denizaşırı kolonileri kıtada ilk kez new south wales kolonisi ile, 26 ocak 1788'de kaptan arthur phillip tarafından port jackson'da bir yerleşim yeri oluşturulması ile başlamıştır. bu tarih daha sonra avustralya'nın ulusal günü ilan edilmiştir ("australia day"). yapılan bu ilk yerleşim sidney'in kuruluşuna ve çevrenin keşfine giden yolu açarak sonraki yerleşimleri tetiklemiştir. günümüzde tazmanya olarak bilinen, van diemen's land'e yerleşim 1803 yılında başlamıştır. burayı 1642'de keşfeden kâşif abel tasman, adaya, kendisini bu yolculuğa yollayan hollanda güney hindistan kolonileri valisi ve generali anthony van diemen'in onuruna "anthoonij van diemenslandt" adını vermiştir. van diemen's land 1825'te ayrı bir koloni hâlini almıştır. tasmanya yerlilerine karşı 1803-1847 sömürge döneminde tasmanya soykırımı işlenmiştir. birleşik krallık, 1829'da avustralya'nın batı bölümünü kontrol altında tutmaktaydı. new south wales'in çeşitli bölümlerinde yeni ve ayrık koloniler oluşturuldu; sırasıyla south australia (1836), victoria (1851) ve queensland (1859). northern territory (nt), south australia eyaletinin bir parçası olarak 1863'te kuruldu. south australia, bir serbest eyalet olarak kurulmuş ve hiçbir zaman diğer kolonilerde olduğu gibi mahkûm ve tutukluların çalıştırıldığı bir "cezai koloni" olmamıştır. suçluların adaya getirilmesi 1840 ve 1864 yılları arasında aralıklarla devam ettirilmiştir. new south wales'te ise yerleşimcilerin protestoları sonucu 1848 yılında mahkum ve tutukluların yerleşmesine son vermiştir.

avustralya yerlilerinin nüfusunun, avrupalıların kıtaya yerleşmeye başladığı sıralarda 350.000 civarı olduğu tahmin edilmektedir. bu tarihten itibaren geçen 150 yılda sayıları hızlı bir şekilde azalmıştır. bunun başlıca nedeni salgın hastalıkların göçe zorlanmaları ile birleşmesi ve kültürel parçalanmadır. binlercesi daha avrupalı (çoğu i̇ngiliz) yerleşimcilerle yapılan sınır savaşları sonucu hayatını kaybetmiştir.

hükümetin 1869 yılında çıkardığı aborjin koruma yasası ile birlikte başlayan "asimilasyon" süreci birçok yerli aileyi birbirinden ayırmıştır. yerli çocukların ailelerinden alınıp devşirilmesi, bazı tarihçiler ve avustralya yerlileri tarafından “kayıp nesil” oluşturulması olarak adlandırılmaktadır. aynı zamanda bu tarihçiler ve avustralya yerlileri, yerli komünitelerinin dağıtılarak, parçalanarak nüfusunun azaltıldığını ve bunun bir soykırım olarak kabul edilmesi gerektiğini savunmaktadırlar. huzurlu ve sorunsuz bir toplum yaratma amacıyla yapılan devşirme eylemi günümüzde insan hakları ihlali olarak tanımlanmaktadır. aborijinlerin tarihi hakkındaki bu yorumlara, bazıları karşı gelmekte ve bunların politik ve düşüncesel nedenler ile abartıldığını, uydurma olduğunu belirtmektedir. bu tartışma avustralya'da "history wars" (türkçe: tarih savaşları) olarak bilinir. 1967 referandumundan sonra federal hükümet yürütme gücünü ve aborijinler ile ilgili kanun çıkarma hakkını elde etti. adanın yerli halkındaki mülkiyeti, avustralya yüksek mahkemesinin "mabo v queensland (no 2)" davasına kadar tanınmamıştır. bu davadan sonra avustralya'daki mülkiyet kavramı değişmiş ve avrupalıların istilası sırasında adanın kimseye ait olmadığı belirtilmiştir (terra nullius).

1850'lerde avustralya'da altına hücum başladı ve 1854'te madencilik lisans ücretlerine karşı ilk sivil ayaklanma olan eureka stockade ayaklanması gerçekleşti. 1855 ve 1890 yılları arasında, altı koloni bireysel olarak özerk hükümet olma hakkını kazandı ve birçok kişisel işini kendi yönetmeye başladı. londra'daki koloni ofisi ise hâlen önemli dış ilişkilerin, savunma konularının ve uluslararası denizcilik ve ticaret konularının yönetimini elinde tutmaktaydı.

1 ocak 1901'de gerçekleşen federasyonlaşma ile birlikte, on yıllık bir planın ardından seçme ve seçilme, temsil edilme haklarını elde ettiler. böylece britanya krallığı'nın yönetiminde, avustralya kraliyet devleti doğmuş oldu. canberra'nın yeni federal başkent olarak önerilmesinin ardından, 1911 yılında new south wales bölgesinde, avustralya'nın başkent bölgesi olan "the australian capital territory (act)" bölgesi kuruldu. (melbourne 1901-1927 yılları arasında başkentti.) yine 1911'de kuzey bölgesi (nt), güney avustralya (sa) hükümetinin kontrolünden avustralya kraliyet devleti kontrolüne geçti.

avustralya kendi isteği ile i. dünya savaşı'na katıldı. bu kararın arkasında federal liberal partisi ve i̇şçi partisi'nin de güçlü desteği önemli rol oynar. i. dünya savaşı batı cephesi'nde birçok savaşta yer almalarına rağmen çanakkale savaşı avustralya için ayrı bir öneme sahiptir. birçok avustralyalı, avustralya ve yeni zelanda askeri gücü'nün "(anzac - australian and new zealand army corps)" çanakkale savaşı sonrası mağlup olmasını, saygı ile hatırlar ve bu tarihi ulusun doğuş tarihi olarak kabul eder. bu tarih aynı zamanda, ülkenin ilk önemli askeri olayıdır. gelibolu savaşı gibi, ii. dünya savaşı sırasında meydana gelen kokoda track savaşı da birçokları tarafından ulusal önem verilen bir olaydır.
avustralya ve birleşik krallık arasındaki birçok yasal bağlantı, avustralya'nın 1942 yılında, "1931 westminister yasası"'nı (i̇ngilizce: statute of westminster 1931) kabul etmesi ile resmen son bulmuştur. 1942'de birleşik krallık'ın asya'da uğradığı şok yenilgi ve japonya'nın avustralya üzerindeki işgal tehdidi, avustralya'nın yeni bir müttefik ve koruyucu olarak gördüğü amerika birleşik devletleri ile yakınlaşmasına neden olmuştur. 1951'den beri avustralya, anzus antlaşması ile abd'nin resmi olarak askeri müttefiğidir. ii. dünya savaşı sonrası, avustralya, avrupa'dan gelen tüm göçleri desteklemiştir. 1970'lerde, sadece avrupalıların göç etmesine izin veren beyaz avrupa politikası'nın iptali ile de, asya ve dünyanın diğer yerlerinden gelen göçmenler desteklenmiştir. bunun sonucunda, avustralya'nın nüfusu, kültürü ve görüntüsü radikal bir şekilde değişmiştir.

avustralya ve birleşik krallık arasındaki son yasal bağ, 1986 avustralya akti ile sona ermiştir. avustralya eyaletleri üzerindeki birleşik krallık hâkimiyeti ve birleşik krallık özel meclisine yapılan adli başvurular sonlanmıştır. buna rağmen avustralyalı seçmenler 1999'daki referandumda % 55 çoğunlukla cumhuriyet yönetimine geçmeyi reddetmişlerdir. 1972 whitlam hükümeti'nden itibaren, avustralya dış politikasında giderek artan bir pasifik-asya aidiyeti kavramı oluşurken, geleneksel müttefik ve ticari partner ile olan ilişkiler de devam etmektedir. bugün ülke halen sembolik olarak kraliçe ii. elizabeth'e bağlı, anayasal monarşi altında parlamenter bir sistemle yönetilmektedir.

avustralya eyaletleri 7,617,930 km²lik yüzölçümü ile hint-avustralya levhası üzerinde bulunur. hint ve pasifik okyanusları ile çevrili olup, asya kıtası'ndan arafura denizi ve timor denizi ile ayrılır. kuzeydoğu'daki queensland sahili boyunca mercan denizi uzanır. avustralya ile yeni zelanda arasında ise tasman denizi bulunur. dünya'nın toprak büyüklüğü açısından 7. en büyük ülkesi olan avustralya, bazen "ada kıta" olarak da adlandırılır. avustralya anakarasının 34,218 kilometre uzunluğunda sahili vardır. bunun yanında antarktika'da 8,148,250 km² lik münhasır ekonomik bölge iddia etmektedir. bu alan avustralya antarktik toprakları'nı kapsamamaktadır. avustralya macquarie adası'nın haricinde, 9. güney enlemi ve 44. güney enlemi; 112. doğu boylamı ve 154. doğu boylamı arasında yer alır. dünya'nın en büyük mercan resifi olan büyük set resifi ("great barrier reef") kuzey-doğu kıyısının hemen açıklarında bulunmakla beraber 2000 kilometreden de fazla bir uzunluğa sahiptir. batı avustralya'da bulunan augustus dağı dünya'nın en büyük tek parça halindeki dağıdır (monolit). great dividing range üzerinde bulunan kosciuszko dağı 2228 metre yükseklikle avustralya anakarasının en yüksek dağıdır. daha da uzun olan mawson zirvesi 2745 metre rakımla anakaradan uzak heard adası'nda, mcclintock dağı ve menzies dağı ise sırasıyla 3492 ve 3355 metrelik yükseklikleri ile avustralya antarktika toprakları'nda yer alırlar.

avustralya'nın büyüklüğü ona, aynı ülke üzerinde değişik iklim ve yeryüzü görünümü vermiştir. kuzey-doğu'da tropik yağmur ormanları bulunurken, güney-doğu ve güney-batı bölgelerinde dağlık alanlar, merkezde ise kurak düzlükler bulunur. en eski ve verimsiz toprakların bulunduğu avustralya, en düz kıta olma özelliğine de sahiptir. çöl veya yarı-kurak topraklar - outback olarak da bilinir - karanın çoğunluğunu oluşturur. yıllık 500 mm'lik yağış ile dünyanın yaşanan en kurak kıtasıdır. kilometrekare'ye 2.8 insan düşmesi nüfus yoğunluğu bakımından onu son sıraya getirir. nüfusun büyük bir bölümü ılıman iklimin hüküm sürdüğü güney-doğu'da yaşar.

doğu avustralya great dividing range ile birbirinden ayrılır. bu dağ sırası quensland, new south wales ve victoria eyaletlerinin sahillerine paralel uzanır. her ne kadar ismi dağ sırası olsa da, gerçekte geçtiği arazilerin çoğunluğu alçak tepelerden ve yüksekliği 1600 metreyi bulmayan platolardan oluşur. sahil yaylaları ve brigalow çayırları sahil ile dağ arasına sıkışmışken, dağ sırasının iç tarafı geniş otlaklardan oluşur. bu otlaklar new south wales'in batı ovaları ile queensland'in iç toprakları olan einasleigh uplands, barkly tableland ve  mulga lands arazilerini kapsar. doğu kıyısının en kuzey noktası tropik yağmur ormanları ile kaplı cape york yarımadası'dır.

genellikle yüksek ve uzun olmayan yaylalar, güneydoğuda verimli ovalar yer almaktadır. erozyonla ortaya çıkan asıl ana kara 3 milyar yıldan daha yaşlıdır.

toprak bakımından rusya, kanada, çin, amerika birleşik devletleri ve brezilya'dan sonra 6. en büyük ülkedir. avustralya'da bulunan hamilton adası cennet hitabı görülür.

avustralya'nın serbest piyasa ekonomisi vardır. kişi başına gayri safi yurtiçi hasılası yüksek, yoksulluk oranı ise düşüktür. avustralya doları; christmas adası, cocos adaları ve norfolk adası dahil olmak üzere tüm avustralya'nın para birimi olmasının yanı sıra bağımsız kiribati, nauru ve tuvalu adalarının para birimidir. australian stock exchange ile sydney futures exchange'in 2006'daki birleşmelerinden sonra australian securities exchange, dünyanın en büyük dokuzuncu borsası oldu.

2010 ekonomik özgürlük endeksi'nde üçüncü sırayı alan avustralya, dünyanın en büyük on üçüncü ekonomisidir ve en yüksek on birinci kişi başına gsyi̇h'ına sahiptir; bu birleşik krallık, almanya, fransa, kanada ve japonya'dan daha yüksek, ve amerika birleşik devletleri ile aynı sıradadır. 2010 i̇nsani gelişme endeksi'nde ikinci, legatum'un 2008 refah endeksi'nde ilk, ve "the economist"in küresel 2005 yaşam kalitesi sıralaması'nda altıncı sırayı aldı. avustralya'nın bütün büyük şehirleri küresel karşılaştırmalı yaşanabilirlik anketlerinde yüksek puan alır; "the economist"in 2008 dünyanın en yaşanabilir şehirleri listesinde melbourne ikinci, perth dördüncü, adelaide yedinci ve sidney dokuzuncu sırayı almıştır.

avustralya, i̇ngilizlerce sömürgeleştirildi ancak bugün dünyanın her yerinden insanlar orada yaşıyor. i̇ngilizce başlıca konuşulan dil ve bütün dinler kabul edilmesine karşın başlıca din hıristiyanlıktır. avustralya çok kültürlüdür, bu tüm insanların farklı dil, din ve yaşam yolları olduğu anlamına gelir.

çağdaş ünlü yazarlar arasında peter carey, thomas keneally ve colleen mccullough vardır. 1973 yılında patrick white, tek nobel edebiyat ödülü alan avustralyalı oldu. patrick white, yirminci yüzyılın en büyük i̇ngilizce yazarlarından biri olarak görülüyor.

avustralya müziğinde birçok dünya çapında yıldız vardır. örneğin opera şarkıcıları nellie melba ve joan sutherland, rock and roll gruplarından bee gees, ac / dc, airbourne ve inxs, pop şarkıcısı kylie minogue ve avustralya ülke müziği slim dusty ve john williamson. avustralya aborjin müziği çok özel ve çok eskidir. didgeridoo adlı üflemeli çalgıları çok ünlüdür.


</doc>
<doc id="4376" url="https://tr.wikipedia.org/wiki?curid=4376" title="bahamalar">
bahamalar

bahamalar ya da resmi adı ile bahama milletler topluluğu, karayipler'de yer alan ve coğrafi açıdan orta amerika'ya dahil edilen batı hint adalarının kuzey-kuzeydoğu sınırını oluşturan takımadalar ve ülke. 
amerika ülkeleri'nden biridir. abd’nin florida eyaletinin güneydoğu kıyısı açıklarında küba ve hispanyola'nın (haiti ve dominik cumhuriyeti) kuzeyinde yer alır. 700 kadar ada ile sayıları 2400’e ulaşan çıplak kaya oluşumunu kapsar. bahamalar'ın toplam yüz ölçümü 13939 km², nüfusu ise 261.000'dir (1991). başkenti en önemli ada olan new providence’deki nassau'dur. diğer önemli adaları ise andros, büyük bahama ve eleuthera'dır.

bahamalar'a ilk gelen i̇spanyol kaşifler adaların etrafında yer alan nehirleri "baja mar" (türkçe: sığ deniz) olarak adlandırmışlardır. i̇lerleyen süreçte bu tanımlama ada ülkesinin tamamı için kullanılmaya başlanmıştır.

bahamalar’ın ilk sakinleri kristof kolomb'un lucayan adını verdiği aravak yerlileriydi. bunların kökeni güney amerika’dan gelen ve karayipler tarafından kuzeye antil denizine sürülen aravaklara dayanmaktadır. komşu karaiplerin tersine genellikle barışçı olan aravaklar daha çok balıkçılık ve tarımla uğraşır insan eti yemezlerdi. 
1492'de yenidünya'ya varan kristof kolomb'un ilk olarak bahamalarda yerlilerce guanahani olarak adlandırılan adaya ayak bastığı sanılmaktadır. i̇spanyollar bahamalar’a yerleşmek için bir girişimde bulunmadılar ama düzenledikleri baskınlarla barışçı aravakları toplayıp hispaniola madenlerinde çalıştırdılar. bu köle avları sonucu adaların nüfusu azaldı. yüzyıl kadar sonra i̇ngiliz göçmenler buraya geldiğinde adalarda hiçbir insan yaşamıyordu.

1629'da i̇ngiliz kralı i. charles bahamları bakanlardan birine bağış olarak verdi. bahamalar 1770’te albermarle dükünün de aralarında yer aldığı güney carolina kolonisi sahiplerine yeni bir mülk kolonisi olarak verildi. korsanlık başlıca geçim kaynağı ve yaşam biçimi haline geldi. bahamalar 1917'de yeniden tahta bağlandıktan sonra korsanlığa son vermek için ciddi çabalar gösterildi. i̇lk krallık valisi olan woodes rogers büyük ölçüde kendi servetini harcayarak korsanlığı önlemeyi başardı. 1776’da birkaç gün abd deniz kuvvetlerinin, 1782-83 arasında da i̇spanya elinde kalan adalar, versailles antlaşmasıyla (1783) yeniden i̇ngiltere'ye verildi.

mayıs 1963'te londra'da toplanan bir konferansta adalar için yeni bir anayasa hazırlandı. 1967 genel seçimlerinde lynden pindling liderliğinde iktidara gelen i̇lerici liberal parti, ırk ayrımına son verilmesi ve tam bağımsızlık için çalışarak ekonomide yabancıların yerini bahamalalıların almasını sağladı. 
bahamalar, 1973 yılında bağımsızlığını kazandı. 1983’te ise karayipler topluluğu ve ortak pazarı'na (caricom) üye oldu.

bahamalar güney ve batısındaki karalardan derin kanallara ayrılan bir denizaltı yükseltisinin su üstüne çıkmış uzantılarından oluşur. çoğu, dar ve uzun olan adaların atlas okyanusu’na bakan kuzeydoğu yamaçlarında kıyıya vuran dalgaların ve alize rüzgarlarının taşıdığı kumlardan oluşmuş tepecikler uzanır. bahamlar’ın en yüksek noktası cat adasındaki alvernia dağıdır. adaların etrafı mercan kayalıklarıyla çevrilidir. bahamalar’da hiç akarsu yoktur.

bahamalar'ın iki mevsimli yumuşak astropik iklimi büyük ölçüde gulf stream akıntısı ile atlas okyanusu'nun meltemlerinin etkisi altındadır. ortalama sıcaklık kış aylarında 21 derece, yaz aylarında 27 derecedir.

bahamalar'da avrupalılar ile köle ticareti yoluyla adalara getirilen afrikalıların karışımından oluşan bir halk yaşar. yalnızca 22 kadar ada ve köyde yerleşim vardır. nüfusun %55,1’i kentlerde %44,9’u kıyılarda yaşar. bahamlar'da nüfusun beşte ikisi 10 yaşın altındadır. ülkenin resmi dili i̇ngilizcedir.

büyük ölçüde turizm ve uluslararası finans hizmetlerine dayanan bir pazar ekonomisine sahip olan bahamalar’ın 1989 gayri safi millî hasılası (gsmh) 2 milyar 820 milyon abd dolarını bulmuştur. tarımın gsmh ve istihdam içindeki payı %5 dolayındadır. ülkenin gıda gereksiniminin neredeyse tümü büyük ölçüde abd’den yapılan ithalatla sağlanmaktadır. bölgenin bol güneşli iklimi domates, muz, ananas, mango, guava, guanabana ve greyfurt gibi meyvelerin yetiştirilmesine elvermektedir. madencilik yalnızca tuz ve çimento üretimine dayanır. bahamalar’ın en önemli sanayi merkezi olan büyük bahama’daki freeport’ta büyük bir çimento fabrikası vardır.

yerel halkın özelliklerini yansıtan bahama kültürü, komşu adalardan gelme bazı etkiler de taşır. çeşitli geleneksel toplu eğlencelerin en önemlisi noel'i izleyen günde ve yılbaşında düzenlenen jankanoo geçit törenidir. törene katılanlar özel olarak kendilerine ayrılan ana caddede süslü giysiler içinde inek çanları ve davullar çalarak yürür ve afrika kökenli goombay ritmi eşliğinde dans ederler. nassau’da amatör koro tiyatro ve dans toplulukları yerel özellikler taşıyan gösteriler sunarlar. bahamalılar son yıllarda resim ve edebiyat alanında çeşitli eserler vermişlerdir.

encyclopaedia britannica'nın i̇ngilizce bahamas başlığından türkçeye çevrilmiştir.


</doc>
<doc id="4377" url="https://tr.wikipedia.org/wiki?curid=4377" title="bangladeş">
bangladeş

bangladeş (bengalce: বাংলাদেশ ['baŋlad̪eʃ] '), resmi olarak bangladeş halk cumhuriyeti (bengalce: গণপ্রজাতন্ত্রী বাংলাদেশ '), güney asya'da bir ülkedir. myanmar ile hindistan sınır komşusudur. bangladeş'in anlamı "bengal'in ülkesi" olup resmi dili bengalcedir. nüfusun %89'u müslüman, resmi dini i̇slam'dır. geri kalan kısmı hindu ve budisttir.

1971 senesine kadar pakistan'ın "doğu pakistan" adlı eyaleti, daha önceleri de i̇ngilizlerin kıta hindi'nde bengal eyaleti idi. kuzey-güney arası 625 kilometre, doğu-batı arası 304 kilometredir.

bangladeş, mö bölgede hüküm süren büyük devletlerin, ms 750-1200 arasında yerel palas hanedanlarının egemenliği altında kaldı. onuncu asırdan itibaren müslümanlar bölgeye egemen olmaya başladılar.

bangladeş 12. asırdan 1757 yılına kadar müslümanların idaresinde, 1757'den 1905 yılına kadar i̇ngilizlerin egemenliğinde kaldı. 1947 yılında da müslüman kesimi "doğu pakistan" adıyla pakistan'ın bir eyaleti oldu. 1969 yılına kadar pakistan'ın eyaleti olarak kaldı. 28 kasım 1969'da meclis üyelerinin teşkili için yapılan seçim propagandaları esnasında mucib-ür rahman ve onun "avami partisi" seçim propagandalarını doğu pakistan'a muhtariyet vereceği vaadi üzerine kurmuştu. aralık 1970'te yapılan seçimler sonucunda avami partisi 313 sandalyeden 167'sini aldı. 1 mart 1971'de millet meclisinin teşkili ertelendi. bu durum doğu pakistan'da meşru hakların ihlali sayıldı ve genel greve gidildi. bunun üzerine ordu, grevcilerin üzerine gitti ve iç harp başladı. bir kısım halk da hindistan'a sığındı. bu arada hindistan-pakistan savaşı başladı.

1971 aralık ayında savaş bittiğinde hindistan, doğu pakistan'ın büyük bir bölümünü işgal etmişti. hindistan burayı iki hafta kadar kontrol altında tuttu. 22 aralık 1971'de mucib-ür-rahman'ın liderliğinde bangladeş müslüman halk cumhuriyeti kurulduktan sonra, hindistan ülkeyi terk etti. mucib-ür-rahman ve avami partisi'nin iktidara gelmesiyle karışıklıklar dinmedi. 15 ağustos 1975'te yapılan darbe ile mucib-ür-rahman ailesi ile birlikte öldürüldü. i̇dareyi kandahar mustak ahmed ele aldı. 3 kasım 1975'te dakka garnizon komutanı tuğgeneral halid müşerref, mustak ahmed'i devirdi. ancak kendisi iktidarda sadece dört gün kalabildi.

7 kasım 1975 tarihinde general ziya-ür-rahman bir darbe ile halid müşerref'i devirdi. ziya-ür-rahman zamanında ordu uzun müddet siyasetten uzak durdu. 1977 yılında yapılan seçimleri ziya-ür-rahman kazandı ve geçici olsa da, siyasi istikrar temin edildi. 30 mayıs 1981 tarihinde bir grup subay ve askeri birlik başarısız bir darbe yaptılar. ziya-ür-rahman'a bağlı birlikler darbeyi bastırdılar. ancak darbe esnasında ziya-ür-rahman öldürüldü. 15 kasım 1981'de seçim yapıldı ve milli birlik partisi lideri, öldürülen ziya-ür-rahman'ın yardımcısı abdüssettar, oyların % 66'sını alarak devlet başkanı oldu. ancak siyasi istikrar yine temin edilememiş ve kargaşa bitmemişti. nihayet hükumet, milli güvenlik kurulu kurulmasını kabul etti ise de, gerginlik durmadı. sonunda genel kurmay başkanı muhammed erşad, askeri bir darbe ile abdüssettar'ı devirerek idareye el koydu. askeri idare iki sene iş başında kalacağını ilan etti. 21 mart 1985'te yapılan referandumda erşad'ın devlet başkanlığında kalması onaylandı. diktatörlük ve otoriter bir rejimle ülkeyi yönettiği söylenen muhammed erşad'ın geniş çaplı kitle gösterileri neticesi istifa etmesi üzerine 6 aralık 1990 senesinde şahabeddin ahmed devlet başkanlığına vekaleten getirildi. 19 eylül 1991 senesinde yapılan seçimleri kazanan (ziya-ür-rahman'ın dul eşi) halide ziya başbakan oldu.

bangladeş daha ziyade kıta hindi'nin ganj (padna), jamune (brahma putra) nehrinin aşağı kolu ile meghna gibi önemli nehirlerinin deltasında oluşan alüvyonlu ovalardan meydana gelir. bu nehirler birleşerek bengal körfezinde bir delta içinde akarlar. ovaların büyük bir kısmının denizden yüksekliği 9 metreyi geçmemektedir. bu sebeple her yıl yağışlı mevsimlerde ırmakların kabarmasıyla ovalar seller altında kalırlar. bu sel baskınlarının en büyüğü 1974 yılında olmuş ve ülkenin % 70'i sular altında kalmış, 2 bin insan ölüp, yüz binlerce insan evsiz, barksız ve aç kalmıştır. jamuna irmağının kolları olan tistua ve astrai ırmakları, ovanın kuzey bölümünden geçerler. bu bölgede çok sayıda bataklık ve sazlık bulunmaktadır. 9300 kilometrekarelik bir yer kaplayan barind ovası, orta kesimde 6350 kilometrekarelik yer kaplayan madhupur platosu ve meghna irmağının doğusundaki lalmai tilas bölgeleri, alüvyonların meydana getirdiği başlıca plato alanlarıdır. feni irmağının güneyinde uzanan chittagong bölgesi, tepeler, vadiler ve ormanlarla kaplıdır. buraları ülkenin başlıca dağlık bölgesidir. yüksekliği ortalama 600 metredir.

ilıman bir iklime sahiptir.
muson yağmurları yoğun olur. yağmurludur. sel yaşanır.

bangladeş ovası ormanlarla kaplı. ekilecek alanları az olduğu için ormanların büyük bir kısmı yok edilmiş ve bugün sadece iki orman kalmıştır. bunlardan birisi madhupur olup, alüvyon platosudur ve 41400000 metrekarelik bir kısmı yapı malzemesi için elverişli ağaçlarla kaplıdır. i̇kinci orman ise güneydeki sundarbans kıyı bölgesindeki ormanlardır. 59600000 metrekarelik bir alanı, bataklıklar arasındaki adacıklar ve mangrov ormanlarıyla kaplıdır. bu ormandaki ağaçlar kibrit ve kutu imalatına elverişlidir. ayrıca chittagong bölgesindeki sıradağlar tropikal ormanlarla kaplıdır. buradaki ağaçlar, 100 metreye kadar uzunlukta olup, mobilyacılıkta ve kâğıt sanayisinde kullanılır. ormanlarda; çeviz, badem ve hurma vb. ağaçlar bulunur.

ormanlarda kedi, köpek, kanarya, maymun gibi eyçil hayvanların yanı sıra, her çeşit ev hayvanları, ayrıca benekli köpek, çeşitli türlerde böcek vardır. nehirlerde de bol balık bulunur.

bangladeş'te fazla maden kaynağı yoktur. ancak, otuz tane küçük tabii gaz ve çok ince bir kömür tabakası keşfedilmiştir. bengal körfezinde de petrol bulunmuştur.

dakka bangladeş'in başşehri ve en büyük şehridir. diğer büyük şehirler chittagong, khulna, rajshahi, barisal ve sylhet'dir. diğer belediyeler üyeleri seçerken bu metropolitan şehirler belediye başkanını seçerler. başkanlar ve üyeler beş yıllığına seçilir.

bangladeş, dünyanın nüfus yoğunluğu bakımından en kalabalık ülkelerindendir. nüfus yoğunluğu kilometrekareye 290-770 kişi arasında değişir. yirminci asrın sonunda nüfusun iki misli artacağı tahmin edilmektedir. nüfusun % 90'ı köylerde, % 10'u şehirlerde yaşar. en önemli şehri "dakka", aynı zamanda başşehirdir. güneydoğu sahilindeki chitagony şehri, önemli bir limandır. halkın % 60-70'i müslümandır. bangladeş'in resmi dili bengal dilidir. halkın çoğu bu dili konuşur. ayrıca urduca dili de yaygındır. kuzey ve doğu dağlık bölgelerinde yaşayanlar da mahalli lisanları konuşurlar. para birimi "taka"dır. 11 idari bölge birer askeri vali tarafından yönetilir. bir radyo ve televizyon istasyonu vardır. erkekler "lungi" denilen bir elbise, kadınlar "şalvar kamiz" denilen bir elbise giyerler.

dünyada okuma-yazma oranı en düşük ülkelerdendir. halkın %33,1'i okuma-yazma bilmektedir. köylerinde ekseriya ilkokul bulunmamaktadır. dakka, rajshani ve chittagong üniversiteleri, batı tarzı eğitim yapan üç büyük üniversitedir. halkın kültür seviyesi ve ekonomik durum çok düşüktür. i̇ngilizlerin kültürünün tesirleri devam etmektedir.

ekonomi tarıma dayalıdır. başlıca ürünleri, pirinç, önemli dayanıklı gıda maddeleri, hint keneviri ve çaydır. bu alanda çin ve hindistan'dan sonra dünya üçüncüsüdür. diğer zirai bazı sebzeler ve şekerpancarı iç tüketim için yetiştirilir. 10 milyon hektarlık alanda ekim yapılır. bu alanların % 80'inde pirinç üretilir.

bu ülkede tekstil son beş yıl içerisinde büyük ivme kaydetmiştir.dünyaca ünlü tekstil firmaları buraya gelmekte,iş gücünden yararlanmakta çok ucuz maliyete istediği kalitede hazır giyim ürünü üretebilmektedir.çoğu avrupa ülkesinden tekstil amacıyla bu topraklara gelmiş i̇ş adamları bulunmaktadır.tekstil pazarında artık önemli bir yere sahiptir bangladeş.

bangladeş'te başlıca sanayi hazır giyim üretimidir. bu ülkede ileri sanayi tam kurulmamış, hatta bulunan madenler dahi tam olarak işlenememektedir. ülkede hazır giyim işleyen binlerce fabrika vardır.

başlıca ihracat ürünleri; hazır giyim, hint keneviri (jüt), çay ve balıktır. ancak ihracatı hiçbir zaman ithalatını karşılamamakta ve ithalat ile ihracat arasındaki açık, gün geçtikçe artmaktadır. çok az da olsa dış yardımlarla ayakta durmaya çalışmaktadır.

bangladeş’in yıllık ham deri üretim miktarı yaklaşık 20 milyon metrekare olarak hesaplanmakta olup her sene belirli bir artış kaydetmektedir. bangladeş'te hayvanların çoğu doğal beslendiği ve yapay olarak şişirilmediği için elde edilen derinin yüksek kalitede olduğu dünyaca bilinmektedir. deri işleme, deri tekstil, deri ayakkabı sektörü el emeği gerektirdiği için ucuz iş gücünden istifade edilip karlı atölyeler kurulabilir. diğer taraftan bangladeş'te deri üretiminde kullanılan deri işleme kimyasallarının tamamı dışarıdan ithal edilmekte olup deri kimyasalları üreten firmalar için büyük bir pazar durumundadır ve bangladeş’in ihracatının ortalama %2,6 sini deri ve ürünleri oluşturmaktadır.

bengal körfezi ve sayısız nehir ve yerel olarak yapılan balık çiftliklerinde üretilen balık ve su ürünlerini işleyecek tesislere ihtiyaç duyulmaktadır. balık, bangladeş'in en önemli ihraç ürünlerinden biridir. yeterince altyapı ve işleme tesisleri olmamasına rağmen, yıllık ihracatı 500 milyon dolardır. balık konservesi henüz iç piyasaya girmiş değildir. marketlerde satılanlar yurt dışından ithal edilen balık konservesidir, bangladeş’in ihracatının %4.6 sini dondurulmuş gıda, su ürünleri oluşturmaktadır.

ayrıca bangladeş'te üretimi için bütün şartlar mevcut olan sucuk, sosis, pastırma ve salam gibi hazır ve dondurulmuş gıda ürünlerinin, üretimi de düşünülebilir. bangladeş'te büyük baş hayvanlar çok ucuz olup, buna bir işgücünün ucuzluğunu eklediğinizde yukarıdaki gıda maddelerinin üretiminin bangladeş'te ne kadar karlı olacağını siz düşünün.

gelişmiş ülkelerde seramik maliyetinin gittikçe artmasının seramik yatırımcısını farklı arayışlara sevk ettiği bilinmektedir. yoğun insan gücü ve doğalgaz kullanıldığı için, çok uluslu (noritake, wedgewood, lenox) şirketlerinin yüksek teknoloji yatırımı yapmalarına rağmen maliyetleri düşürme konusunda başarılı olamadıkları bilinmektedir.

bangladeş’in zengin ve ucuz doğalgaz kaynağı ve ucuz insan gücünün bolluğu, bu sektörü yatırımcı için cazip hale getirmiş olup birçok firma fabrikasını kurmaktadır.



</doc>
<doc id="4378" url="https://tr.wikipedia.org/wiki?curid=4378" title="barbados">
barbados

barbados, bağımsız bir ada ülkesidir. kabaca 13° kuzey ve 59° batı da bulunur. güney karayipler bölgesinde uzanan ülke karayip antil adaları zincirinin bir parçasıdır.
amerika ülkeleri'nden biridir. konumuyla güney amerika kıtasına bitişiktir. venezuela'nın yaklaşık 434 kilometre (270 mil) kuzey doğusundadır. barbados'a en yakın ada komşuları saint lucia, saint vincent ve granada batıda, grenada güney batıda ve trinidad tobago güneyde olup barbados bu ülke ile şimdi sabit resmi denizcilik sınırını paylaşır.

barbados'un toplam karasal alanı yaklaşık 430 kilometre karedir (166 mil kare)dir. adanın iç kısımlarındaki bazı yüksek bölgeleri ile bayağı yanıltıcıdır. barbados'un organik bileşiminin volkanik olmayacağı düşünülür. ve ağır basan bileşim kireç taşı mercanıdır. adanın atmosferi, atlas okyanusundan sürekli esen alize rüzgârlarının devamlılığı ile sıcaklığın ılıman olduğu tropikal bir iklimdir. ülkenin bazı çok gelişmemiş sahaları ağaçlık ve fundalıklara sahiptir. adanın iç bölgelerindeki diğer kısımları tarım endüstrisine katkıda bulunur. buralarda geniş şeker kamışı çiftlikleri serpilmiş olup deniz sahili manzarasına sahiptir. barbados, gelişen dünyada en yüksek yaşam standartlarından birine ve okur yazarlık oranına sahiptir. küçük coğrafi hacmine rağmen, barbados sürekli olarak (kalıcı bir şekilde) i̇nsan gelişme i̇ndeksi'ndeki (human development index) sıralamada üstteki 30 ülke içerisindedir. hali hazırdaki sıralamada amerika kıtasında (kuzey ve güney) üçüncüdür. ada, aynı zamanda turistler için yoğun uğrak noktasıdır.

barbados'un en erken sakinleri amerikan göçebeleriydi. göçmenlerin üç dalgası kuzeye, kuzey amerika'ya hareket ediyordu. i̇lk dalga saladoid-barrancoid grubu idi çiftçi ve balıkçı idiler.

güney amerika'ya (venezuela'nın orinoco vadisi) mö 350'de kanoları ile vardılar. avarak insanları ikinci göçmen dalgasıydı. güney amerika'dan yaklaşık mö 800 yılında varan avarak yerleşimi, adada stroud point, chandler bay, saint luke's gully (aziz luke'nin su kanalı), ve mapp's cave (mapp in mağarası) bölgeleridir.

barbados küçük antiller'in en doğusundaki adadır. batısında rüzgârüstü adaları bulunmaktadır. adanın deniz seviyesinden yüksekliği 340 metredir (1,120 ft). ada atlas okyanusu'nda bulunmaktadır.

barbados güney amerika ve karayip fay hattı üzerindedir. bu fay hattında çok fazla deprem görülmez.

adada her mevsim güneş görülebilir. yaz mevsimi çok sıcaktır bu yüzden insanlar genellikle denize girip serinler. kış mevsimi serin geçmektedir az da olsa kar görülebilir. ilkbahar ve sonbaharda hava ılıktır ve yağmur görülebilir.

barbados'ta gsyi̇h (gayri safi yurtiçi hasıla) kişi başına düşen para açısından dünyanın 51. en zengin ülkesidir. i̇yi gelişmiş bir karma ekonomisi ve yüksek standartlı bir yaşam vardır.



</doc>
<doc id="4379" url="https://tr.wikipedia.org/wiki?curid=4379" title="belize">
belize

belize, orta amerika'da yer alan bir ülkedir. kuzeyinde meksika, batı ve güneyinde guatemala, doğusunda ise karaib denizi yer almaktadır. 1973'e kadar i̇ngiliz honduras'ı olarak bilinen ülke 1981 yılında bağımsızlığını ilân etmiştir. el salvador'dan sonra orta amerika ülkeleri sıralamasında en küçük ikinci ülke olan belize, aynı zamanda bayrağında insan resmi olan dünyanın tek ülkesidir.

i̇lk zamanlar maya topraklarının bir parçası olan belize'ye amerika'nın keşfinden sonra 1500'lerde ilk yerleşen i̇spanyollardır.

1600'lü yılların ortasında i̇ngilizler yerleşmişler ve tabii kaynaklarını avrupa'ya taşıdıkları gibi afrika'dan insanları getirerek köle olarak kullanmışlardır. 1860 senesinde tamamen i̇ngilizlerin sömürgesi olan belize, britanya hondurası olarak biliniyordu.
1964 senesinde içişlerinde bağımsızlık kazanan belize, 1980'de birleşmiş milletler teşkilatının denetimi altında yapılacak bir referandumla kendi yönetim şeklini seçme şansına sahip oldu. yapılan referandum neticesinde 21 eylül 1981 tarihinde tam bağımsızlığını ilan etti. guatemala buna karşı çıktı ve belize üzerinde hak iddia etti. bunun üzerine, guatemala tehdidine karşı ülkenin savunması i̇ngilizlere verildi. 1984'te i̇ngiliz birliklerinin çoğu ülkeden çekildi.

küçük bir ülke olan belize'nin fizikî yapısı, genel olarak iki bölüme ayrılır: kuzeyde ovalık bölge ve güneyde dağlık ve ormanlarla kaplı bir bölge vardır. doğusunu çevreleyen karayip denizinin kıyı kesimleri mercan adacıklarıyla çevrilidir. kuzeydeki verimli alüvyon ovaları, memleketin en büyük ve önemli akarsuyu olan belize nehri ve kolları olan küçük derecikler tarafından sulanır. kuzeydeki ovalar alçak ve bazı bölümleri bataklıklarla kaplıdır. güneydeki maya dağlarındaki en yüksek yer 1122 m yükseklikte victoria tepesidir. kıyıdan iç kesimlere doğru gidildikçe dağların yüksekliği azalır. önemli bir göle sahip olmayan ülkede herhangi bir yayla mevcut değildir.

belize'de tropikal bir iklim hâkimdir. senelik sıcaklık 12 oc ile 33oc arasında değişir. senenin en sıcak ayları şubat ve mart aylarıdır. bol yağış alan ülkenin bölgelere göre yağış dağılımı oldukça farklıdır. meksika'ya yakın olan bölgelerde senelik yağış ortalaması 2000 mm iken, güney bölgelerinde bu ortalama 4500 milimetreyi bulur. genellikle, kasım aylarında meydana gelen fırtınalar ve kasırgalar ülkede büyük hasarlar meydana getirirler. bu fırtınaların meydana getirdiği hasar sebebiyle daha önceleri belize city'de olan başşehir, 1961 senesinden sonra iç kısımlardaki belmopán'a nakledildi.

tabii kaynaklar bakımından zengin değildir. özellikle güneydeki dağlık kesim gür ormanlarla kaplıdır. i̇ç kısımlara gidildikçe gür ormanlar yerini savanlara bırakır. ülkedeki bu gür tropik ormanlarda puma, jaguar, timsah, maymun, çeşitli tropik bölgelere has kuşlar ve hayvanlar yaşar. belize'de maden mevcut değildir.

ülkede nüfusun çoğunluğunu afrika asıllı siyahlar oluşturmaktadır. ülkenin batı ve kuzey kesimlerinde yerlilerle i̇spanyolların karışımı olan melezler yaşar. güney kesimlerinde ise, maya soyundan gelen halk çoğunluktadır. kendilerine has kültür ve geleneklerini kaybetmemiş olan bu maya asıllı yerli halk ayrı bir lisan kullanmaktadırlar. halkın çoğunluğu ise kreolce denen i̇ngilizce kökenli bir dil kullanmaktadırlar. halkın büyük bir kısmı katolik olup, protestanlar ve anglikanlar da vardır. az sayıda müslüman da bulunmaktadır. halkın çoğu sahil kenarlarında yaşar.

6 ile 14 yaş arası öğrenimin mecburi olduğu belize'de orta öğrenim yapan oldukça azdır. okuma-yazma oranının %93 olduğu ülkede, belize city ve corazal’da yüksek öğrenim yapmak mümkündür. birkaç tane haftalık gazetesi bulunan ülkede günlük gazete ve tv istasyonu bulunmamaktadır. liman şehri olan ülkenin en büyük şehri belize city dışındaki şehirleri büyük kasaba niteliğindedir. yolların kenarlarında yapılan evlerde yaşayanlar küçümsenemeyecek çoğunluktadır.

parlamenter bir rejimle idare edilen ülkede parlamentoda çoğunluğu sağlayan partinin başkanı başbakan olarak ülkeyi yönetir. ülke tam bağımsızlığını kazanmasına rağmen i̇ngiliz milletler topluluğu üyesidir. ülkedeki siyasi partiler pup (1954) ve udp (1974).

ekonomisi tarıma dayalı olan ülkede, ziraat, kuzeydeki ovalarda şekerkamışı ekimi şeklinde yapılmaktadır. portakal, muz, greyfurt yetiştirilmektedir. ormanlardan elde edilen kereste, çiklet imalatında kullanılan manilkara zapota ağacı zamkı, tekstil boyacılığında kullanılan bakkam ağacından elde edilen boya, şekerkamışı ve şeker ülkenin başlıca ihraç mallarıdır. gıda sanayi, kereste sanayi ve giyim diğer faaliyetlerdir. ülkedeki çinliler ticarette önemli paya sahiptir.

2872 km’lik bir karayolu ağına sahip olan ülkede, uluslararası bir havaalanı bulunmaktadır. ülkede 1 amerikan doları 2 belize dolarına eşittir. 2000 yılı ihracatı 194 milyon dolar, ithalatı ise 750 milyon dolardır.


</doc>
<doc id="4380" url="https://tr.wikipedia.org/wiki?curid=4380" title="botsvana">
botsvana

botsvana ya ada resmî adıyla botsvana cumhuriyeti "(setsvana: "lefatshe la botswana"; i̇ngilizce: "republic of botswana")", afrika kıtasının güneyinde bulunan ve denize kıyısı bulunmayan kara ülkesi. ülke güney ve güneydoğu bölümünde güney afrika cumhuriyeti, kuzey ve batısında namibya, kuzeydoğu bölümünde ise zambiya ve zimbabve ile komşu konumundadır. ülkenin kuzey bölümünde, kasane şehri yakınlarında dünyanın dört ülke sınırının kesiştiği tek nokta olarak kabul edilen, ancak söz konusu botsvana, zambiya, zimbabve ve namibya ülkelerinin sınır anlaşmaları ile sınırlarına karşılıklı olarak resmiyet kazandırmadıkları için kabul görmeyen bir sınır noktası mevcuttur. bostvana, afrika kıtası üzerinde demokrasi alanında en gelişmiş ülke olarak kabul görmektedir. 2011 yılında açıklanan i̇nsani gelişme endeksi verilerinde, botsvana afrika kıtasının güneyinde bulunan ülkeler içerisinde en yüksek verilere ulaşmıştır.

ülke ismi botsvana'da çoğunluğu oluşturan tsvana etnik grubundan gelmektedir. tsvana dilinde 'tsvaların ülkesi' anlamında kullanılan kelimede bulunan tsvana kelimesinin kökeni net olarak bilinmemekle birlikte david livingstone tarafından tsvana'da "benzer, eşit" anlamlarında kullanılan "tshwana" kelimesinden geldiğini tahmin etmiştir.

botsvana kıta üzerinde 582.000 km²'lik bir yüz ölçümüne sahiptir. ülke genelinde 2 milyonun üzerinde bir nüfus yaşamakta olup, bu veriler ile dünya üzerinde nüfus yoğunluğu az olan ve seyrek bir yerleşimi olan ülkelerden bir tanesidir. afrika'nın çöllerinden biri olan kalahari çölü, ülkenin güney bölümünde önemli bir kısmı kaplamaktadır. bu bölümler savan adı verilen geniş çayırlar ile kaplıdır. ülkenin kuzeybatısında dünyada denize dökülmeyen iç deltalarından olan okavango deltası bulunmaktadır. ayrıca limpopo nehri, kuando nehri ve zambezi nehri ülkenin diğer önemli nehirlerini oluşturmaktadır. güney afrika platosu'nun bir parçasını oluşturan botsvana, yüzey şekillerinin tepelik ve yer yer kırık olduğu güneydoğu kesimi dışında bir düzlük biçimindedir. en yüksek noktasını 1.489 m ile tsodilo tepelikleri oluşturmaktadır.

ülkenin toplamda sahip olduğu 4.013 km'lik sınır hattının 1.360 km'si namibya, 1.840 km'si güney afrika cumhuriyeti, 813 km'si zimbabve ve 1 km'den az olmak üzere de zambiya ile oluşmaktadır. ülke nüfusun büyük çoğunluğu ülkenin doğu bölümünde yaşamaktadır.

ülke genelinde kurak ve yarı çöl iklimi hakim bir konumdadır. sıcaklıklar yıl içerisinde yazın 35 °c, kışın ise 20 °c aralığında seyretmektedir. özellikle kış aylarında ülke genelinde gece sıcaklıkları büyük oranda düşüş göstermekte olup, gece ile gündüz farklarının 20 °c kadar çıkabilme durumunda don oluşumuna sebebiyet verebilmektedir. ülke yılın altı ila dokuz ayını kurak dönem olarak geçirmekte, en çok yağışlar aralık ile mart ayları arasında gerçekleşmektedir.

ülke sınırları içerisinde birçok yaban hayvan bulunmaktadır. filler, zürafalar, çeşitli antilop türleri, aslanlar, leoparlar, çitalar, su aygırları ve zebralar bu yaban hayatın bir parçası olarak bostvana'da gözlemlenebilmektedir. özellikle okavango deltası zengin yaban hayvan çeşitliliğine sahiptir.

botsvana, afrika kıtasında nüfus yoğunluğunun seyrek olduğu ülkelerden biri konumundadır. 2011 yılında gerçekleştirilen son resmi sayım sonuçlarına göre sahip olduğu nüfus yoğunluğuna göre bağımsız ülkeler arasında son sıralarda yer almaktadır. ülkede son resmi sayıma göre 2,038,228 nüfusa sahip olup, 2016 tahmini sayım sonuçlarına göre 2,209,208 kişinin yaşadığı tahmin edilmektedir. ülke genelinde 2016 tahmini verilerine göre ortalama yıllık nüfus artışı %1,19 seviyesindedir.

botsvana birçok afrika ülkesinde görüldüğü üzere genç bir nüfusa sahip olup, 2016 tahmini verilerine göre %63,72'si 0-24 yaş aralığındadır. ülkenin sadece %4,13'ü 65 yaş ve üzerindedir.

0-14 yaş: %32.4 (erkek 364,807/kadın 350,888) 
15-24 yaş: %21.32 (erkek 234,251/kadın 236,650) 
25-54 yaş: %37.61 (erkek 444,290/kadın 386,622) 
55-64 yaş: %4.55 (erkek 45,186/kadın 55,272) 
65 yaş ve üzeri: %4.13 (erkek 36,216/kadın 55,026)

şehirde yaşayanların oranı 2015 verilerine göre %57,4 olan ülkede, nüfusun geri kalanı kırsal kesimde yaşamaktadır.

tsvana etnik grubu ülkede çoğunluğu oluşturmaktadır. nüfusun %79'u tsvana etnik grubu üyesi konumundadır. bunun haricinde kalangalar (%11) ve buşmanlar (diğer adı basarwalar) (%3) diğer azınlık etnik grupları oluştururken %7 düzeyinde beyazlar ve diğer küçük etnik grupları oluşturan nüfus yaşamaktadır.

ülkenin bağımsızlığını kazanması sonrası hızla artan nüfus, özellikle aids nedeniyle gerçekleşen ölümler nedeniyle önemli bir artışı beraberinde getirememiştir. 2008 yılında zimbabve'de yaşanan kriz sonrası ülkenin nüfusu hızla artmış, o dönemde 800.000 zimbabveli botsvana'ya geçerek mülteci olarak yaşamını sürdürmüştür.

botsvana'nın i̇ngilizce ve setsvana olmak üzere iki resmi dili mevcuttur.
ülkenin parlamentoda konuşulan ve günlük gazetelerin dili i̇ngilizce olup, orta öğretim seviyesinden itibaren dersler i̇ngilizce öğretilmektedir. halkın büyük çoğunluğu ise günlük hayatta setsvana dili ile iletişim kurmaktadır. öğrencilerin okula başladığı ilk öğretim seviyesinde dersler setsvana dilinde verilmektedir.

ülke genelinde yerel dinlere inananların oranı nüfusun neredeyse yarısına denk gelmektedir. botsvana'da halkın %49,2'si yerel dinlere inanırken, %29'u hristiyan dininin protestan mezhebine, %9'u katolik mezhebine göre dini inançlarını yaşamaktadırlar. avrupalılar tarafından misyonerlik faaliyetleri sonucu öğretilmeyen afrika hristiyanlığı dinine ise inananların oranı %12 civarındadır. botsvana'da i̇slamiyet hemen hemen hiç görülmemekte olup, 5000 kişiden biraz fazla kişinin bu dine mensup olduğu bildirilmiştir.

botsvana genelinde okuma yazma bilme oranı 2015 tahmini verilerine göre %88,5 olup, bu oran erkeklerde %88, kadınlar da ise %88,9 düzeyindedir.
botsvana dünya üzerinde okul zorunluluğunun bulunmadığı çok az sayıda ülkelerden bir tanesi konumundadır. ülke genelinde bulunan ilk ve orta öğretim okullarının yanı sıra başkent gaborone'de bir üniversite bulunmaktadır. ülke genelinde okula gitme süresi hem erkek hem de kız öğrencilerde on üç yıldır.

ülkede temiz su kaynaklarına ulaşabilen nüfusun oranı genel afrika ortalamasına göre yüksek düzeyde olup, 2015 tahmini verilerine göre nüfusun %96,2'si temiz kaynaklardan su temin edebilmektedir. bunun yanı sıra nüfusun %63,4'ü tam teçhizatlı sağlık hizmetlerinden yararlanabildiği ülkede, nüfusun %36,6'sı ilkel şartlarda sağlık hizmeti alabilmektedir. ülke içerisinde ishal, hepatit, sıtma ve tifo çok sık görülen hastalıklar arasındadır. aids, afrika kıtasının en yüksek oranlarından biri görülmekte olup, bu oran 2015 tahmini verilerine göre %22,21 düzeyindedir. bir dönem %37 düzeyinde olan oran son yıllarda söz konusu oranlara indirilmiş olsa da ülke dünya üzerinde yetişkin nüfusun bu virüse sahip olduğu en yüksek ikinci ülke konumundadır.

bağımsızlığını kazandıktan sonra sağlık konusunda önemli adımlar atan ülke, en küçük yerleşim bölgelerinde bile sağlık hekimliği bulundurmaktadır. şehirlerde bulunan 17 sağlık merkezinin yanı sıra, gezici sağlık birimlerini de bulunduran ülke, bu sayede tüm nüfusa sağlık hizmetlerini verebilme olanağı yakalamaktadır.

botsvana'nın bağımsızlığını kazanmadan önce hakim olduğu bölgeler bechuanaland adı ile anılmaktaydı.
o dönemlerde birleşik krallık emperyalist güçlerinin kıtanın güneyinde ilerlemesi ve boerlerin kurduğu boer cumhuriyetleri'nin bölgede art ardına kurdukları devletler ile sıkıntılı bir süreç yaşayan batsvana halkı için bu durum bir tehdit oluşturmuş, bunun neticesinde güçlerini ve bölgelerini birleştirerek varlıklarını koruma yolunu seçmişlerdir.
birleşik krallık hükumeti, batsvana halkının birleşerek oluşturduğu bölgeyi 30 eylül 1885 tarihinde himayesi altına aldığını açıklamıştır. bu karar neticesinde yerel halk boerlerin baskınlarına karşı i̇ngiliz himayesini elde etmiştir. britanya hükumetinin himaye altına alma kararının arka planında bölgede son dönemde yaşanan siyasi değişimler ve başta altın olmak üzere bölgede bulunan zengin yeraltı madenleri yatmaktaydı.
bölgede, 30 eylül 1966 tarihinde botsvana devletinin kurulması ile i̇ngiliz hakimiyeti ve himayesi sona ermiştir. botsvana bağımsızlığını kazandıktan sonra i̇ngiliz milletler topluluğu üyesi olmuştur.

botsvana kendi içerisinde dokuz ayrı bölgeye ayrılmış durumdadır. "district" olarak adlandırılan bölgeler şu şekildedir:

ülke nüfusunun büyük bir bölümü doğu bölgelerde yaşamakta olup, ülkenin en büyük şehri aynı zamanda başkent konumunda da bulunan gaborone'dir. ülkenin 2005 verilerine göre en büyük üç şehir merkezi sırasıyla gaborone (214.412), francistown (91.777) ve molepolole'dir (65.570).
ülke genelinde nin önemli yer altı madenleri mevcut olup, bu madenlerden elmasın toplamı ülke ihracatının %70'ini oluşturmaktadır. elmasın yanı sıra bakır, nikel, tuz, gümüş, kömür ülkenin sahip olduğu diğer başlıca yer altı madenleridir.
turizm gelirleri ülke için önem arz etmektedir. botsvana'nın sahip olduğu önemli ulusal parklar turistlerin bu ülkeyi ziyaret etmesinde öncelikli sebeplerden birini teşkil etmektedir. ülkede bulunan ulusal parklar şu şekildedir:

ülkenin para birimi pula, dolar ve euro karşısında sağlam bir yapıya sahiptir.

ülke afrika kıtasında bulunan diğer ülkelere göre daha sağlam bir ekonomik altyapıya sahiptir. son dönemlerde ekonomisi yıllık %9 dolaylarında büyüyerek en fakir ülkelerden biri konumundan, orta düzeyde bir ülke konumuna gelmiştir. afrika içerisindeki devletler arasında en yüksek kredi derecelendirme notuna sahip olan botsvana, 2007 yılında abd'de başlayan ekonomik krizin etkisi ile iki dönem ardı ardına ekonomik büyüme yakalamayarak resesyona girmiştir.

ülke genelinde şehirler arasında var olan karayollarının çoğu asfaltlanmış konumdadır. bunun haricinde kalan ikinci derece yolların çoğu toprak ve çakıldan oluşmaktadır. ulusal park içerisinde yer alan yolların birçok bölümünde derin çukurlar mevcuttur. özellikle yağmur dönemlerinde şiddetli yağmur nedeniyle birçok yol zarar görmekte ve kullanılamaz bir hal alabilmektedir.

trans-kalahari koridoru olarak adlandırılan ve güney afrika cumhuriyeti şehri johannesburg ile namibya şehri windhoek'u birbirine bağlayan otoyol botsvana'dan geçmektedir.

botsvana'da bulunan otoyollar şu şekildedir:

ülkede botsvana devlet demiryolları olan "botswana railways", mevcut olan toplam 700 km'lik demiryolunu işletmektedir. demiryolu ağı güney afrika cumhuriyeti sınırından, lobatse, gaborone, francistown'dan zimbabve şehri plumtree'ye kadar uzanmaktadır. ülke genelinde genel olarak ürün taşıma işleminde tren kullanılmakta olup, yolcu taşımacılığı ekonomik sebeplerden dolayı 1 nisan 2009 tarihinde durdurulmuştur.

merkezi gaborone'de bulunan ve 1972 yılında kurulan air botswana ülkenin havayolu şirketi konumundadır. air botswana ulusal ve uluslararası uçuşlar gerçekleştirmekte olup, bünyesinde 2016 verilerine göre beş adet uçak bulundurmaktadır.
botsvana genelinde karayolu bağlantılarını uzun olması, yollarında pek sağlıklı olmaması nedeniyle birçok irili ufaklı havaalanları bulunmakta olup, bu alanlardan dör tanesi uluslararası havaalanı olarak kabul edilmektedir.. ülke içerisinde francistown, gaborone, kasane ve maun şehirlerine uçuşlar gerçekleştiren air botswana, kasım 2016 verileri itibarıyla ülke dışında güney afrika cumhuriyeti'nde johannesburg ve cape town, kenya'da nairobi, malavi'de blantyre ve lilongwe ile zimbabve'de victoria falls şehirlerine direkt uçuşlar gerçekleştirmektedir.

air botswana'nın bunun haricinde qatar airways ile ortak uçuş gerçekleştirme konusunda anlaşmaları bulunmaktadır.

ülke genelinde bulunan uluslararası havalimanları şu şekildedir:

ülkenin en sevilen spor dalı futboldur. ülke futbolu 1970 yılında kurulan botsvana futbol federasyonu ("botswana football association"- "bfa") tarafından yönetilmektedir. ülkede on altı takımın katıldığı ve "botswanan premier league" olarak adlandırılan ulusal bir lig düzenlenmektedir. ülkenin en başarılı futbol takımı bugüne kadar elde ettiği 13 şampiyonluk ile township rollers fc takımıdır.

botsvana millî futbol takımı 2012 yılında düzenlenen 2012 afrika uluslar kupası'nda yer alarak tarihinin en büyük başarılarından birini elde etmiştir. "zebralar" olarak adlandırılan botsvana millî futbol takımı fifa sıralamasında 2017 yılı verilerine göre 116. sırada bulunmakta olup, 2010 yılında elde ettiği 50. sıra ile en iyi sıralamasını elde etmiştir.

botsvana ülke tarihinin ilk olimpiyat madalyasını 2012 yılında kazanmıştır. 2012 yılında londra'da gerçekleştirilen olimpiyatlarda orta mesafeci nijel amos 800 metrede elde ettiği 1:41.73 ile kariyerinin en iyi derecesini elde ederek gümüş madalyanın sahibi olmuştur.



</doc>
<doc id="4383" url="https://tr.wikipedia.org/wiki?curid=4383" title="fiji">
fiji

fiji ya da resmî adı ile fiji cumhuriyeti (fijice: matanitu tugalala o viti ; fiji hindi: फ़िजी गणराज्य), okyanusya'da bulunan bir ada ülkesidir. fiji adaları cumhuriyeti, pasifik okyanusunun güneyinde bulunan bir dizi adadan oluşur. ülke 215'sı ıssız olmak üzere toplam 322 adadan ve 522 adacıktan ibarettir. i̇ki büyük ada, viti levu ve vanua levu, yerleşimin %87'sini oluşturur.

fiji’de 17. yüzyılda avrupalı kaşiflerden uzun süre önce de insanlar vardı. fiji’de yapılan kazılarda küçük yerleşimlerde çanak çömlek türünde eski kalıntılar bulunmustur. fiji yerleşim yerlerinde yapılan kazılar sonucu i̇ö 1000 yıllına ulaşan buluntulara rastlanmıştır.. ancak büyük pasifik göçünün sorusuna hala cevap bulunamamıştır. 1643’de hollanda’li kaşif abel tasman'ın, büyük güney kıtasını aramaya giderken fiji'yi ziyaret ettiği biliniyor.

xix. yüzyıla kadar avrupalı yerleşimciler, yerleşimlerine devam etmiştir. adalar, 1874'te bir sömürge olarak i̇ngiliz kontrolünün altına girdi. i̇ngilizler tarafından adalara hint işçiler getirildi. 1970'te önce krallık olarak bağımsızlığını ilan etti. fiji'ye, hint-fijili (hindistan'dan getirilen hintlere verilen ad) toplumu egemendi. 1987'de gerçekleştirilen müdahale sonucu cumhuriyet ilan edildi ve başarılı iki askerî darbe ile, fiji'nin hâkimiyetindeki hint ve fiji ortaklığı sona erdirildi. çünkü hint kökenliler i̇ngiliz egemenliği altında kalmak isterken fijili yerli halk bağımsızlık taraftarıydı. bu yüzden askerî darbeler olmuştur. daha sonra hint kökenliler hindistan'a göç etmek zorunda kalmışsa da ülkede kalan hint kökenliler vardır. bu göç insan kaybına ve ekonomik durgunluğa neden olmuştur.

fiji, bir parlamenter cumhuriyettir. 1 eylül 2009'da i̇ngiliz uluslar topluluğu'ndan çıkarılmıştır.

fiji, ( 106'sı ıssız) 322 adadan ve 522 küçük adacıktan oluşur. en önemli adaları, viti levu ve vanua levu'dur. adalar, tropikal ormanlarla çevrilidir. yükseklik (4,250 ft) 1,300 metreye kadar ulaşır. viti levu, başkent suva'ya ev sahipliği yapar. diğer önemli şehirler, (uluslararası havaalanının bulunduğu yer) nadi ve büyük bir şeker değirmenine sahip bir liman kenti olan lautoka'dır. vanua levu'da ana şehirler, labasa ve savusavu'dur. diğer önemli adalar, taveuni ve kadavu, (nadi'nin sadece dışında) mamanuca grubunu ve popüler turist varış yerleri olan yasawa grubunu kapsar. en yakın komşusu tonga'dır. fiji'de tropikal iklim hakimdir.

"konum:" okyanusya, güney pasifik okyanusunda ada. 
"coğrafî konumu:" 18 00 güney derecesi, 175 00 doğu boylamı 
"haritadaki konumu:" okyanusya 
"yüzölçümü:" 18,270 km² 
"sınırları:" 0 km 
"sahil şeridi:" 1,129 km 
"i̇klim:" tropikal deniz 
"arazi yapısı:" volkanik aktiviteli dağlar çoğunluktadır. 
"deniz seviyesinden yüksekliği:" en alçak noktası: pasifik okyanusu 0 m; en yüksek noktası: tomanivi 1,324 m

"doğal kaynakları:" kereste, balık, altın, bakır, amonyak, gümüş, denizde petrol kaynakları, hidro enerji 
"arazi kullanımı:" tarıma uygun topraklar: %10 
"sürekli ekinler:" %4 
"otlaklar:" %10 
"ormanlık arazi:" %65 
"diğer:" %11 (1993 verileri) 
"sulanan arazi:" 10 km² (1993 verileri) 
"doğal afetler:" kasım - ocak ayları arasında siklonik kasırgalar

fiji, tropikal iklime sahiptir. kasım ve nisan arası sıcak mevsimdir. mayıs ve ekim arası daha serindir. serin mevsimde hava sıcaklığı ortalaması 22 °c 'dir. yağış değişkendir ve sıcak sezonda daha çok yağış almaktadır.

fiji, ormanlar, mineral ve balık kaynakları açısından zengin bir ülkedir. pasifik adaları arasında ekonomisi en çok gelişmiş adalardan biridir. şeker ihracatı ve turizm endüstrisi ülkeye döviz getiren başlıca sektörlerdir. şeker üretimi sanayi etkinliğinin 3'te 1'ini kapsamaktadır. her yıl içlerinde amerikalıların da bulunduğu yaklaşık 300,000 turist ülkeyi ziyaret etmektedir.
fiji, 1960 ve 1970'lerde hızlı bir büyüme periodu geçirmesine rağmen 1980 lerde durgunlaşma görülmüştür. başlıca gelir kaynağı turizm ve şeker endüstrisidir.
fiji'deki en yüksek bina, on dört katlı rezerv bankası binasıdır

"kullanılan telefon hatları:" 72.000 (1997) 
"radyo yayın istasyonları:" am 13, fm 40, kısa dalga 0 (1998) 
"radyolar:" 500.000 (1997) 
"televizyonlar:" 21.000 (1997) 
"internet servis sağlayıcıları:" 2 (2000) 
"internet kullanıcıları": 7.500 (2000)

"mültecî oranı:" -3.45 mülteci/1,000 nüfus (2001 tahmini) 
"bebek ölüm oranı:" 14.08 ölüm/1,000 doğan bebek (2001 tahmini) 
"ortalama hayat süresi:" toplam nüfus: 68.25 yıl 
"erkeklerde:" 65.83 yıl 
"kadınlarda:" 70.78 yıl (2001 verileri) 
"ortalama çocuk sayısı:" 2.86 çocuk/1 kadın (2001 tahmini) 
"hiv/aids - hastalıklarına yakalanan yetişkin sayısı:" %0.07 (1999 verileri) 
"ulus:" fijili 
"nüfusun etnik dağılımı:" fijili %51 , hint %44, avrupalı, diğer pasifik adaları kökenli, çinli ve diğer %5 (1998 verileri) 
"okur yazar oranı:" 15 yaş ve üzeri için veriler 
"toplam nüfusta:" %91.6 
"erkekler:" %93.8 
"kadınlar:" %89.3 (1995 verileri)

hıristiyan %52, hindu %38, müslüman %8, diğer %2 (1986) 
"diller:" i̇ngilizce (resmî dil), fiji dili, fiji hintçesi 


</doc>
<doc id="4384" url="https://tr.wikipedia.org/wiki?curid=4384" title="gambiya">
gambiya

gambiya () ya da resmî adı ile gambiya cumhuriyeti, afrika kıtasının batısında yer alan devlet. ülke yüzölçümü açısından afrika kıtasının anakara kısmında yer alan en küçük ülkesi konumundadır. ülke gambiya nehri'nin her iki kıyısı boyunca kurulmuş olup atlas okyanusu kıyısı hariç, tamamen senegal ile çevrili bir konumdadır. ülke genelinde 2013 tahmini nüfus sonuçlarına göre 1.740.860 kişi yaşamaktadır. ülkenin başkenti, atlas okyanusu kıyısında ada üzerine kurulu olan banjul'dur.

gambiya nehri'nin verimli toprakları uzun yıllardır yerleşim bölgesi olarak kullanılmaktadır. milattan önceye dayanan ve gezgin hanno'ya ait olduğu belirlenen yazılı belgelerde, hanno'nun özellikle batı afrika bölgelerinde gezerken gambiya bölgesindeki durumdan bahsetmektedir. milattan sonraki dönemlerde ise bölge ile ilgili ilk kayıtlar 9. yüzyıl ve 10. yüzyılda arap tüccarına aittir. 10. yüzyıl boyunca müslüman tüccarlar ve öğretmenler birçok batı afrika ülkesinde çeşitli yerleşimler kurmuştur. bu iki grup altın ve fildişi karşılığında değiş tokuş sağlayan ve sahra'yı aşan ticaret rotaları oluşturmuşlardır. bölgenin mali krallığı'na bağlı olduğu dönemlerde bu bölgeye seferler düzenleyen portekiz tüccarlar bölgede de hakimiyet kurmaya başlamışlardır. 17. yüzyılda i̇ngiliz kralının da yetki vermesi ile gambiya ve altın sahil bölgelerinin kullanım hakkını alan topluluk, bölge ticaretinde söz sahibi konuma gelmiştir. 17. yüzyıl sonu ile 18. yüzyıl başlarında i̇ngiltere ve fransa bölgede bulunan su kaynaklarının paylaşımında siyasi ve ticari sebeplerden dolayı ihtilaflar yaşamış, bu sorunlar paris antlaşması (1763) ile sona erdirilebilmiş ve gambiya üzerindeki tüm hakimiyet birleşik krallık'a devredilmiştir. bu süreçten sonra da fransa, gambiya üzerinde hakimiyeti ele alabilmek adına afrika kıtasında bulunan başka sömürge bölgelerini bu bölgeye karşılık büyük britanya'ya teklif etmiş ama başarı elde edememiştir. özellikle 18. yüzyıl ile 19. yüzyıl arasında yaşanan ve merkezi james adası üzerinde bulunan kale olan köle ticareti döneminde üç milyona yakın kişi bu bölgelerden amerika kıtasına köle olarak götürülmüştür. büyük britanya hakimiyetinin ilk dönemlerinde sierra leone valisi'nin hakimiyeti altındaki topraklara dahil edilen gambiya, 1888 yılında başlı başına bir sömürge düzeni olarak kurulmuştur. bu oluşum ile fransa himayesindeki senegal ile kesin sınır çizgileri 1889 yılında belirlenmiştir.
gambiya, meşrutiyet sistemi ile 18 şubat 1965 tarihinde büyük britanya'dan bağımsızlığını kazanarak i̇ngiliz milletler topluluğu üyesi olmuştur. 1967 yılında dönemin senegal devlet başkanı léopold sédar senghor'un ziyaretinde iki ülke arasında yakın işbirliği konusunda anlaşma sağlanmıştır. 24 nisan 1970 tarihinde yönetim şeklini cumhuriyet olarak değiştiren ülke, ülkenin ilk devlet başkanı olarak da o güne kadar başbakan olarak görev alan ve bu süreçten sonra 1994 yılına kadar beş defa daha aynı göreve getirilen sir david dawda kairaba jawara üstlenmiştir. 1981 tarihinde jawara'nın ülke dışında bulunduğu bir zamanda ülkede gerçekleştirilmeye çalışılan darbe senegal ordusunun da yardımı ile beş günlük bir süre sonunda sonlandırılmış, ülkesine geri dönen jawara, dört yıllık olağanüstü hal ilan etmiştir. özellikle gerçekleştirilen darbenin de etkisi ile gambiya ve senegal 12 aralık 1981 tarihinde imzaladıkları anlaşma ile askeri alanda, para biriminde ve ekonomi alanında birlikte hareket etme iradelerini ortaya koymuşlardır. senegambiya konfederasyonu olarak adlandırılan bu yeni oluşum, 1 şubat 1982 ile 30 eylül 1989 tarihleri arasında varlığını sürdürmüş, bu süreçte senegal'in sık bir şekilde dile getirdiği senegal altında birleşme talepleri nedeniyle gambiya'nın birlikten çekilmesi ile sonlandırılmıştır.

ülke kendi içerisinde beş bölgeye ve büyük banjul bölgesinde bulunan iki şehir belediyesi olan banjul ve kanifing belediyelerine ayrılmış durumdadır.

ülkenin başkenti banjul, bir ada üzerine kurulu olduğu için daha fazla genişleme imkanı bulunmamaktadır. bu sebepten dolayı ülkenin ticari ve kültür açısından en önemli ve aynı zamanda nüfus bakımından da en kalabalık şehri serekunda'dır.
ülke genelinde 2012 nüfus verilerine göre en yoğun nüfusa sahip altı şehir şu şekilde sıralanmaktadır:
serekunda (415.962), brikama (101.119), bakau (72.039), lamin (39.112), nema kunku (36.069) ve banjul (31.834)

ülke cumhuriyet rejimi ile yönetilmektedir. ülkeyi devlet başkanı sıfatı ile yöneten kişiler halk tarafından beş yıllık görev süresi ile bu makama seçilmektedir. 1970 yılından bu yana ülkede başbakanlık makamı bulunmamaktadır. ülkede çok partili bir siyaset sistemi olsa da "alliance for patriotic reorientation and construction" ülke yönetiminin başında bulunmaktadır. muhalefet partilerinin hemen hemen hiçbir hakimiyeti olmadığı gambiya'da bu sebeplerden dolayı haziran 2005 tarihinde tüm muhalefet partileri "national alliance for democracy and development (nadd)" partisi çatısı altında toplanarak güçlerini birleştirmişlerdir. 1981 ve 1994 yıllarında gerçekleştirilen askeri darbeler fazla can kaybı olmadan atlatılmış, yahya jammeh 1994 yılında gerçekleştirilen darbenin başında bulunan kişi olarak yönetimi ele almış ve 2017'ye kadar görevde kalmıştır.

devlet başkanı jammeh, aralık 2015'te yaptığı açıklama ile ülkesinin bundan sonra "i̇slam devleti" olduğunu açıklamıştır. 4 ocak 2016 tarihinde başkan yahya jammeh, işyerlerinde çalışan kadınların saçının açık olmasını yasaklayarak "kadınlar saçlarını toplamalı ve düzgünce örtmeli" ifadesinin yer aldığı bir kararname imzaladı. jammeh daha önce de kadınların iç çamaşırı ve dar kot pantolon giymelerine karşı savaş açmıştı. yeni devlet başkanı adama barrow ise, 2017'nin başında ülkenin adından "i̇slam" ifadesini kaldırdı.

gambiya konum olarak afrika kıtasının batı yakasında, atlantik okyanusu kıyısında yer almaktadır. ülke 11.295 km² yüzey alanı ile afrika kıtasının anakara kısmında yer alan en küçük devleti konumundadır. ülkenin toplamda var olan 740 km'lik sınırının uzunluğu 480 km, genişliği ise gambiya nehri'ne bağlı olarak 10 ila 50 km arasında değişmektedir. atlantik okyanusu kıyısı hariç ülke tamamen kendisinden yüzölçümü olarak yirmi kat daha büyük olan senegal tarafından çevrilidir. ülke yanlış bir düşünce olarak "enclave", tamamı yabancı topraklarla çevrilmiş bir bölge, olarak tanımlanmaktadır, ancak bu terimin anlamını bire bir vermektedir. ülkenin dünya üzerindeki devletler arasında bakıldığında ilginç bir sınır hattı vardır. bu sınırın oluşmasının gerçek sebebi, i̇ngilizlerin bu bölgeye işgal nedeni ile geldiklerinde, gambiya nehri'nin gemi ile ilerleyebildikleri bölgelerde, gemilerinden attıkları topların gittiği en son mesafesine göre sınır hattının belirlenmiş olmasıdır.

gambiya 80 km'lik bir kıyı kesimine sahiptir. ülke genelinin %11,5'lik bir alanına denk gelen 1.300 km² bir alanı sulak alan konumundadır. ülkenin tam ortasında geçen ve ülkeye ismini veren gambiya nehri'de tüm kolları ile birlikte sulak alanlar içerisinde çoğunluğu oluşturmaktadır.

ülke genelinde tropikal iklim hakim olup, belirgin yağmur ve kuraklık zamanları mevcuttur. kuraklık dönemi kuzeydoğu bölgesinden, sahra çölü'nden esen kuru harmattan rüzgarlarının da etkisi ile kasım ayı ile mayıs ayı arasında yaşamakta olup, hava sıcaklıkları bu dönemlerde belli günlerde 40 °c ile en yüksek sıcaklık değerlerine ulaşsada, ortalama olarak 21 ila 27 °c arası ölçülmektedir.

ülke genelinde özellikle portekizlilerin gelmesi ile birlikte deniz ulaşımı önemli bir yer edinmiştir. i̇lk dönemlerinde tüccarların ürünlerini taşımasında kullanılan nehir, 20. yüzyıl sonlarından itibaren insan taşımacılığında da önem kazanmış ve kullanılmıştır.ancak ülkenin iç kesimlerine ulaşmakta etkin bir rol oynayan deniz ulaşımı günümüzde neredeyse tamamen önemini yitirmiştir. gambiya nehrinin ülke içerisinden geçtiği bölümler deniz ulaşımına hemen hemen tamamen müsait olsa da, halk arasında bu yolun tercih edilmesi çok az görülmektedir.
ülkenin büyük britanya'dan bağımsızlığını kazanmasından bir yıl sonra trafikte var olan soldan akışı kaldırarak, sağdan akan bir trafik konumuna getirilmiştir. 2003 verilerine göre ülke genelinde 723 km'si asfaltlanmış, 3.742 km uzunluğunda karayolu bulunmaktadır. ülkenin tamamını ikiye bölen gambiya nehrinin üst bölümünde ve alt bölümünde bulunan iki devlet yolu, ülkenin batı bölgelerini doğu bölgeleri ile birleştirmektedir. yakın geçmişe kadar yollarda bulunmayan trafik lambaları son yıllarda trafik sistemine dahil edilmiştir. 2009 yılı içerisinde ülke genelinde toplam altı adet trafik lambası bulunmaktaydı. toplu insan taşımacılığında dolmuşlar büyük önem taşımaktadır. şehirler ve yerleşim yerleri arasında taşımacılık yapan dolmuşlar, güzergah boyu binmek isteyen insanları toplayarak varış merkezine götürmektedir.

gambiya günümüzde demiryoluna sahip olmayan ve aktif olarak demiryolu işletmeyen bir ülke konumundadır. 1930'lu yıllarda brikama'da var olan 12 km uzunluğundaki demiryolu ise kapatılmıştır.

başkent banjul'un dış bölgesinde ülkenin tek havaalanı olan banjul uluslararası havalimanı "(banjul international airport)" bulunmaktadır. aslında havalimanı serekunda'da bulunur.

ülke içerisinde birçok etnik grup yaşamakta olup, bu gruplar içerisinde çoğunluğu ülke nüfusunun neredeyse %40'ını oluşturan mandinka etnik grubu oluşturmaktadır. mandinka etnik grubunu %19'a yakın bir oran ile fulbe etnik grubu, %15'e yakın bir oran ile de volof etnik grubu takip etmektedir.

gambiya genç bir nüfusa sahip olup, 2016 tahmini verilerine göre %58,52'si 0-24 yaş aralığındadır. ülkenin sadece %3,42'si 65 yaş ve üzerindedir.

0-14 yaş: %37.88 (erkek 382,215/kadın 379,029) 
15-24 yaş: %20.64 (erkek 204,979/kadın 209,866) 
25-54 yaş: %33.92 (erkek 333,875/kadın 347,779) 
55-64 yaş: %4.14 (erkek 39,978/kadın 43,177) 
65 yaş ve üzeri: %3.42 (erkek 32,011/kadın 36,739)

şehirde yaşayanların oranı 2015 verilerine göre %59,6 olan ülkede, nüfusun yıllık artış oranı 2016 tahmini verilerine göre %2,11 düzeyindedir.

ülkenin birleşik krallık'tan bağımsızlığını kazanmasından sonra ülkenin resmi dili i̇ngilizce olarak kalmıştır. özellikle kıyı kesimlerinde halk arasında i̇ngilizce konuşma ve anlaşma oranı oldukça yüksek düzeydedir. ülkenin iç kesimlerinde i̇ngilizce kullanımı yaygın olmasa da, karşılıklı olarak anlaşma için yeterli düzeyde konuşulmaktadır. ülkede var olan birçok etnik grup nedeniyle, her etnik grubun kendine özgü dili vardır. bu diller her bir etnik grubun bireyleri arasında anadili olarak konuşulmaktadır. diğer etnik gruplarla da anlaşabilmek adına başka etnik dillerinde öğrenilmesi birçok gambiya vatandaşını birçok dilde konuşabilecek, çok dil bilen "(polyglott)" konumuna getirmektedir. afrika'nın bu küçük ülkesinde güncel olarak 20 farklı dil konuşulmaktadır.

ülke nüfusunun %90'ı i̇slam inancına göre yaşamaktadır. hristiyan dinine mensup nüfusun oranı %9 dolaylarındayken, geri kalan %1'lik bölüm yerel afrika dinlerine inanmaktadır.
dinler arası hoşgörü üst düzeydedir. ülke genelinde müslüman cemaatler imam önderliğinde, hristiyan cemaat ise papaz önderliğinde halka açık ortamlarda toplu ibadet yapabilmektedirler. ülkenin siyasi hayatına bir etkisi bulunmayan dinler, toplum arasında da birçok afrika ülkesinde görülebilecek bir soruna neden olmamaktadır.
özellikle yerel afrika dinleri arasında timsah mitolojik anlamda kutsal bir varlık ve verimliliğin sembolü olarak görülmektedir. ülke genelinde turizme de açık olan üç büyük timsah yetiştirme merkezi mevcuttur. bu merkezleri ziyaret eden turistler timsahlara şans ve bolluk getirmesi adına dokunmaktadırlar. ayrıca timsahın önemi ülkede mevcut olan madeni paraların üzerinde gösterilmesi ile de ifade edilmektedir.

2003 verilerine göre ülke genelinde okuma yazma bilenlerin oranı %40 düzeyindedir. bu oran erkek toplumu arasında %47,8 düzeyinde iken, kadın toplumu arasında %32,8 civarındadır. okul sistemi tamamen i̇ngiliz okul sistemi model alınarak oluşturulan ülkede, sadece greater bajul area bölgesinde okula gitme zorunluluğu bulunmaktadır.

ülkenin tek devlet üniversitesi olan "gambiya üniversitesi" 1998 kurulmuş ve 1999 yılında eğitim ve öğretim yılına başlamıştır. üniversite kurulmadan önce üniversite özellikle tıp ve tarım alanlarında öğrenim görmek isteyen öğrenciler tercihlerini yurt dışında okumaktan yana kullanmaktaydılar.



</doc>
<doc id="4385" url="https://tr.wikipedia.org/wiki?curid=4385" title="gana">
gana

gana ya da resmi adı ile gana cumhuriyeti, afrika kıtasının batısında yer alan bir ülkedir. ülkenin komşularını fildişi sahili, burkina faso ve togo oluştururken, güneyinde gine körfezi (atlas okyanusu) yer almaktadır. ülke sınırları içerisinde yer alan zengin maden yataklarının en önemli parçasını oluşturan maden olan altın nedeniyle eski koloni sahibi birleşik krallık ülkeye koloni döneminde altın sahili ismini vermiştir. ülkenin en büyük şehri ve başkenti accra'dır.

ülkeye verilen gana ismi ile batı afrika'da kanıtlanabilen ilk büyük imparatorluk olan gana i̇mparatorluğu'na atıfta bulunulmuştur. i̇lk arap tüccarların 9. yüzyıldaki yazışmalarında söz edilen ve o dönem sadece kuzey afrikalı tüccarlardan tarafından bu ismi ile anılan imparatorluğa, kendi halkı "wagadu" ya da "ta'rikh al-sudan" demekteydi.

gana genel olarak alçak bir coğrafyaya sahip olmakta olup, sadece belli yerlerde 900 m çıkan yükseltiler görülebilmektedir. ülke topraklarının neredeyse yarısı 150 m altında bir yükseltide yer almaktadır. ülkenin toplamda var olan 2.094 km'lik sınırın 549 km'si burkina faso, 668 km'si fildişi sahili ve 877 km'si togo ile oluşurken, ülkenin ayrıca 539 km sahil şeriti bulunmaktadır.

coğrafi açıdan sahil şeriti bölgesi, yağmur ormanları bölgesi ve savan bölgesi olarak üç bölüme ayrılan ülkede yüzey yapısı bakımından da beş doğal alana ayrılmaktadır. bu alanlar alçak ovalar, aschanti yüksek arazileri, akwapim-togo sıradağı, volta havzası ve yüksek ovalardır. ülkenin sahil kesiminde var olan ve geniş kumsallara ve mangrov alanlarına sahip alçak ovalar, batıya doğru ilerledikçe yerini deniz seviyesinden 450 m yükseltiye kadar çıkan aschanti yüksek arazilerine bırakmaktadır. yüksek arazilerin doğu bölgesinde başlayan volta havzası sahip olduğu 87.000 km² alan ile ülke içerisindeki en büyük doğal alanı oluşturmaktadır. ülkenin kuzey bölgelerinde yer alan yüksek ovalar ile de gana içerisindeki doğal alanlar sona ermektedir. ülkenin güney bölgesinde başkent accra'dan başlayarak togo'ya kadar uzanan akwapim-togo sıradağları üzerinde ülkenin en yüksek noktaları yer almakta olup, dağ tepelerinde ve yamaçlarında sık yağmur ormanları bulunmaktadır.

gana topraklarının üçte ikisi yani %66'sına tekabül eden 158.000 km² bir alan volta nehri kaynağından beslenmektedir. nehrin alt kısımlarında yapay olarak dünya üzerindeki yüzeysel olarak en büyük su birikintisi ile akosombo barajı oluşturulmuştur. ülke genelinde ayrıca aschanti bölgesinde kaynağı çıkan ve atlas okyanusu'na dökülen birçok nehir bulunmaktadır.

gana tropikal iklime sahip bir ülke olup, mevsimsel geçişler yaşamamaktadır. ülkede mevsimlerden ziyade yağışlı ve kurak günler görülmektedir. gece ve gündüz sürelerinin neredeyse eşit olduğu gana'da iklim güneyde daha nemli, yağışlı ve buna bağlı olarak yağmur ormanların sık görüldüğü, kuzeyde ise daha kurak ve yağışsız bölümlerde tropik yağmur ormanları ile kuru çöller arasındaki geçiş bölgesinde yer alan geniş çayırlar yer almaktadır. ülkenin kuzeydoğu bölgesinden esen harmattan rüzgarları, kasım ile şubat ayları arasında yaşanan kurak dönemin yaşanmasına neden olmaktadır. yağışların bol olduğu yağmur dönemlerine batı afrika monsun sistemi neden olmaktadır. ülke genelinde en çok yağışların gerçekleştiği en dış güneybatı bölgesindeki sahil kesiminde yıllık ortalama 2.000 mm üzerinde yağış gerçekleşmektedir. bu oran kuzey bölgelerde 1.000 mm civarında seyrederken, batı kıyı bölgelerde ve özellikle aksim şehrinde 2.200 mm'ye varan yıllık yağış ortalamaları görülmektedir. başkent accra'da bu oran 800 mm dolaylarındadır. güneybatı bölgelerinin nemli ve ıslak olması her daim yeşil yağmur ormanların varlığına sebep olmakta ve bu alanda tropikal ormanlara geçiş görülmektedir.

togo ve benin'de yer alan atakora sıradağı'nın dağlık ve tepelik eteklerinden oluşan akwapim-togo sıradağı accra'dan başlayarak togo sınırı boyunca ilerleyerek sınırı geçerek togo'da devam etmektedir. bu bölgelerde çok sık olarak şelalere rastlanmaktadır. volkanik bir geçmişe sahip dağların tepelerinde ve yamaçlarında sık yağmur ormanları bulunmaktadır.

ülkenin en yüksek noktasını 885 m ile togo sınırında bulunan liati wote köyü yakınındaki afadjato dağı oluştururken, en yüksek ikinci dağı ise yine togo sınırına yakın bir konumda bulunan ve 876 m'lik bir yükseltiye sahip olan dzebobo dağı oluşturmaktadır. her iki dağda akwapim-togo sıradağlarının bir parçası olurken, sıradağlara ismini veren akwapim dağı ise ülke içerisindeki en yüksek dördüncü dağ konumundadır.

volta baraj gölü kapladığı 8.502 km² bir alan ile ülkenin merkezinde yer almaktadır. siyah volta, beyaz volta, afram, daka ve oti nehirlerinden beslenen baraj, oluşturulan akosombo barajı ile meydana getirilmiştir.

ülkede bir milyonluk bir geçmişe sahip olduğu tahmin edilen ve bir meteorun düşmesi sonucu oluştuğu düşünülen ve herhangi bir su kaynağının giriş ya da çıkış yapmadığı bosumtvi gölü ashanti bölgesinin merkez şehri kumasi'nin 32 km uzağında bulunmakta ve ülkenin önemli turistik merkezlerinden biri olmasının yanı sıra dini açıdan da halk arasında önemli bir konuma sahiptir.

ülkede ayrıca pra, bia, ankobra ve tano nehri gibi atlas okyanusu'na dökülen daha küçük nehirlerde bulunmaktadır.

ülke genelinde çok sayıda bitki ve hayvan çeşidi bulunmaktadır. özellikle tropikal yağmur ormanları biyo çeşitliliğe neden olmaktadır. ancak son yıllarda tahrip edilen yağmur ormanları 20. yüzyılda 85.000 km² bir alanı kaplayan bir konumda bulunurken, bu oran bu yüzyıl içerisinde yarıdan da fazla azalarak 40.000 km² 'ye kadar düşmüştür. ülke genelinde yıllık olarak %1,7 düzeyinde orman kaybı yaşanmaktadır.

her daim yeşil bir renge sahip olan yağmur ormanları 50 m yüksekliğe, 3 m kalınlığa varabilen ve 300 yılı bulabilen ağaçlar ile kaplı bir konumdadır. meliaceae, azobé, sapeli (entandrophragma cylindricum), khaya ağaçları bu bölümlerde büyük çoğunluğu oluştururken ayrıca incir, epifit, salepgiller, cola ve hevea brasiliensis ağacı ve bitkileri de yoğun olarak bulunmaktadır. bunların haricinde ülkede 1.200'den fazla palmiye ağacı çeşidi gözlenmektedir.

özellikle orman alanlarının yok edildiği arazilerde de ananas, muz, plantein, avokado, papaya, psidium guajava, portakal, narenciye, vanilla planifolia, hibiscus, ateş ağacı ve küpe çiçeği gibi meyve ve çiçek bitkileri ekilmektedir.

savan bölgelerinde ise genellikle tek başına bulunan baobab ağaçları gözlemlenmekte olup, sahil kesimlerinde mangrov ormanları ile birlikte çok sayıda palmiye ağaçları görülmektedir.

ülkedeki yaban hayat ise çok fazla çeşitlilik arz etmektedir. ülke sınırları içerisinde papağan, boynuzgaga, kartal, ağaçkakan, beçtavuğu ve güvercin gibi tropikal kuş çeşitlerinin yanı sıra çok sayıda göçmen kuş sürüleri de bu topraklarda gözlemlenebilmektedir. nehir kıyılarında ve sulak alanlarda da birçok su kuşu çeşitleri bulunmaktadır.

gana'da birçok memeli hayvan yaşamını sürdürmektedir. aslan, leopar, fil, misk kedisi, bizon, su aygırı, düğmeli domuz ve birçok antilop çeşidi özellikle savan bölgesinde görülmektedir. ayrıca şempanze, birçok makak çeşidi ve babun gibi maymun türleri de sıklıkla gözlemlenebilmektedir.

sürüngenlerden gekogiller, kertenkele, iguana, varan ve timsah yabah hayatta yer alırken, böcek ailesinden sığır sineği, çeçe sineği, anofel görülmektedir. ülkede ayrıca çok sık olarak termitlerin oluşturduğu termit tepelerine rastlanmaktadır.

gana'nın atlas okyanusu kıyıları dünyanın en zengin deniz canlısı türlerinin bulunduğu noktalardan birini oluşturmaktadır.

gana çok uluslu bir devlet yapısına sahiptir. ülkede birçok etnik grup yer almaktadır. bu etnik grupların toplulukları birkaç yüz bin ile birkaç milyon arasında değişmektedir. önceki yıllara oranla farklı etnik gruplar arasında yaşanan evliliklerde artış gözlenmektede, bu evlilikler ile etnik gruplar arasındaki farklılıkları belirsizleştirmektedir. bu durum nedeniyle etnik gruplarının ülke içerisindeki toplam nüfusunu belirlemeyi zorlaştırmakta, bu nedenle de birçok farklı kaynakta farklı veriler elde edilebilmektedir.

ülke içerisindeki çoğunluğu oluşturan en önemli etnik grup %47 ile akanlar'dır. bunun haricinde dagombalar, eveler, galar ve gurmalar diğer etnik grupları oluşturmaktadır. gana'da var olan topluluğun %14,5 gibi bir oranını 100'ün üzerinde farklı etnik grup paylaşmaktadır. nüfusun ülkede var olan %1.5 diğer toplulukları ise avrupalılar ile birlikte çinliler ve lübnanlılar oluşturmaktadır.

gana orta genç bir nüfusa sahip olup, 2016 tahmini verilerine göre %56,86'sı 0-24 yaş aralığındadır. ülkenin diğer afrika ülkelerindeki ortalamaya göre yüksek bir oran ile %4,19'u 65 yaş ve üzerindedir.

0-14 yaş: %38.2 (erkek 5,164,505/kadın 5,113,185) 
15-24 yaş: %18.66 (erkek 2,498,185/kadın 2,522,353) 
25-54 yaş: %34.05 (erkek 4,445,321/kadın 4,716,311) 
55-64 yaş: %4.91 (erkek 642,984/kadın 678,784) 
65 yaş ve üzeri: %4.19 (erkek 520,589/kadın 606,045)

şehirde yaşayanların oranı 2015 verilerine göre %54,4 olan ülkede, nüfusun yıllık artış oranı 2016 tahmini verilerine göre %2,58 düzeyindedir.

ülkede var olan 79 farklı dil ile dil çeşitliliği yüksek düzeydedir. ülkenin resmi dili i̇ngilizce'dir. ülkede resmi dilin haricinde en çok konuşulan yerel dil akan dilidir. nüfusun %80'i bu dili konuşup anlayabilmektedir. gana'da birçok çocuk okul çağına gelene kadar birden fazla dil öğrenebilmektedir. bu dillere okul çağında resmi dil olan i̇ngilizce ve/veya en çok konuşulan yerel dil olan akan eklenmektedir. gana'da günümüzde pek çok dil konuşan nüfusun büyükşehirlere göç, etnik gruplar arasında yapılan evlilik sonucu birçok dilin birbiri ile karışması gibi nedenlerle azalması ile birlikte yok olma tehlikesi ile karşı karşıyadır.

ülkede son yıllarda fransızcada önem kazanmaktadır. hükumet tarafından atılan adımlar ile fransızcanın özellikle eğitim alanında yaygınlaştırılma çalışmaları gerçekleştirilmektedir. ülke ayrıca 2006 yılında bu yana frankofon birliği ortak üyesi konumundadır.

ülke genelinde hakim olan din hristiyan dini olup, nüfusun %71,2'si hristiyan inancına göre yaşamaktadır. hristiyan dini içerisindeki mezhep dağılımda ise nüfusun %28,3'ü pentacosizm, %18,4'ü protestan, %13,1 katolik, %11,4'ü ise diğer hristiyan mezheplerine göre inançlarını yaşamaktadırlar. ülkede i̇slamiyeti din olarak benimseyen ve bu doğrultuda inançlarını uygulayan nüfusun oranı %17,6 düzeyindedir. gana'da ayrıca %5,2 yerel afrika dinlerine, %0,8 ise de diğer dinlere inanan topluluk yaşamaktadır. 2010 verilerine göre nüfusun %5,2'si de herhangi bir dine mensup olmadığını ifade etmektedir.

ülke genelinde sağlık sistemi iki şekilde ilerletilmektedir. gana devletinin uluslararası yardım kuruluşlarından elde ettiği sağlık hizmetlerinin yanı sıra ülke içerisinde geleneksel yerel yöntemler ile sağlık hizmeti verilmektedir. son yıllarda yapılan yatırımlar ve iyileştirilen sağlık hizmetleri ile doğumda yaşanan bebek ölümlerinde azalma yaşanmış, anne adaylarının daha sağlık beslenmesine yönelik adımlar atılmış ve nüfusun %80'ini karşılayacak şekilde aşılama işlemleri gerçekleştirilmiştir. 1980'li yılların sonlarına kadar kayda değer adımların atılmadığı sağlık sisteminde 1992 ve 2002 yılları arasında bütçeden ayrılan %7'lik bir pay ve uluslararası kuruluşların yardımları ile olumlu mesafeler kaydedilmiştir.

gana genelinde tropikal hastalıklar olan sıtma, kolera, tifo, verem, sarıhumma hastalıkların yanı sıra hepatit a ve b sık olarak gözlemlenmektedir. bunların haricinde şistozomiyaz ve çocuk felci hastalıkları da ülke genelinde yoğun olarak yaşanmaktadır. 1974'te ülke genelinde var olah hastalıkların %75'inin temiz su bulunamamasından dolayı ortaya çıktığı ifade edilmiştir. ülkede ölümlerin %40'ı sıtma rahatsızlığı nedeniyle yaşanmaktadır.

2007 verilerine göre ülke genelinde hiv virüsü taşıyıcı yetişkin oranı %1,7 seviyesindedir.

ülkenin bağımsızlığını kazandığı 1957 yılından bu yana gana'da altı yaşından itibaren çocukların dokuz yıl okula gitme zorunluluğu bulunmaktadır. i̇lk dönemlerde koloni sahibi birleşik krallık'ın eğitim sisteminin uygulanmaya çalışıldığı ülkede, sistem değişikliği ilk olarak 1986 yılında jerry rawlings iktidarında gerçekleştirilmiştir. bağımsızlığın ilk yıllarda yaklaşık olarak sadece 450.000 çocuğa ilkokula gitme imkanı sağlanırken, bu oran günümüzde hemen hemen her köyün de sisteme dahil edilmesi ile ciddi oranda artış göstermiştir. öğrenciler altı yıllık ilkokul öğreniminden sonra 3 yıl "junior secondary school" olarak adlandırılan ve zorunlu eğitimin son bölümünü oluşturan okulu ziyaret etmektedirler. zorunlu eğitim bitiminde dileyen öğrenciler "senior secondary school" 'a giderek öğrenim hayatlarına devam edebilmektedir.

ülke genelinde 15 yaşın üzerinde okuma yazma bilenlerin oranı 2010 tahmini verilerine göre %71,5 düzeyindedir. bu oran sadece erkeklerde %78,3 seviyesinde bulunurken kadınlarda %65,3 ile daha düşük bir orandadır.

günümüzde gana'nın varlığını sürdürdüğü topraklara insanlar ilk olarak 150.000 ila 200.000 yıl önce gelmişlerdir. o dönemki iklimi günümüz iklimi ile aynı olduğundan tarım ve hayvancılık için şartlar elverişli bir konumdaydı. sangoan kültürüne mensup toplulukların oluşturduğu bu gruplar 25.000 yıl önce başlayan ve 13.000 yıl öncesine kadar süren şiddetli kuraklık ve buna bağlı olarak tarımsal faaliyetlerin sürdürülememesi nedeniyle bölgeyi terketmişlerdir. bu tarihten itibaren bölgenin bir daha ne zaman yerleşime sahne olduğundan tam emin olunmamamkla birlikte bulunan en eski kalıtınlar 5.800 yıl öncesine ait çanak çömlek kalıntıları olmuştur.

ülke tarihindeki büyük krallık ve imparatorluklar günümüzde gana'nın kuzeyinde bulunan bölgelerde kurulmuştur. 15. yüzyılın başlarında dagombalar dagomba krallığı'nı, 16. yüzyılda mamprusiler, 17. yüzyılda de gonjalar'da kendi krallıklarını bu bölgelerde ilan etmişlerdir. tüm bu krallıklar kültürel ve yaşam biçimi açısından günümüzde burkina faso'da bulunan mossi etnik grubundan etkilenmiş, oluşturdukları atlı süvariler ile de güvenliklerini sağlamışlardır. orta gana'nın yağmur ormanlarına kadar dayandırdıkları sınırlarını, bölgede başta at yetiştiriciliği olmak üzere hayvancılığı ve tarımı etkileyen çeçe sineği varlığı nedeniyle daha da ileriye taşıyamamışlardır.

1200'li yıllara kadar herhangi bir yerleşime sahip olmayan gana'nın orta bölümleri, bu tarihte kuzeyden daha da aşağılara inerek gelen akan toplulukları ile birlikte yerleşim almaya başlamıştır. özellikle 15. yüzyıl sonları ile 16. yüzyıl başlarında hızlı bir göçe sahne olan bölgede birbirinen kopuk akan toplulukları birleşerek bono krallığı gibi krallıklar oluşturmuşlardır. 1680 yılında kurulan ashanti krallığı ile birlikte dağınık krallıklara son verilmiş, ashanti tüm akan krallıklarını hakimiyeti altına alarak birleştirmiş, bu dönemden sonra da avrupalılar ile sık sık karşı karşıya gelmiştir.

ülkenin güney bölgelerinde ise günümüzde de bu bölgelerde yaşayan fantiler, galar, eveler ve diğer küçük etnik gruplar yaşamaktaydı. 15. yüzyıl ile 16. yüzyıl döneminde bu bölgeden yaşayan bu topluluklar, merkezi bir yönetim oluşturamamış ve devlet yapısı oluşturamamamışlardır. avrupalıların bu bölgeye sahil kesiminden ilk defa giriş yaptıklarında bu küçük gruplar ile karşılaşmışlardır.

bölgenin kıyı şeritlerinde yaşayan halk çok erken tarihlerde avrupalılar ile tanışmışlardır. özellikle 1471 yılından itibaren gelen ilk avrupalılar olan portekizli tüccar ve askerlerin bu bölgeye uğramaları avrupalılar ile olan münasebetleri üst seviyelere çıkarmıştır. bu bölgeye gelmelerinde sadece 11 yıl sonra 1482'de yerli kabile reisleri ile anlaşarak sahile üs olarak kullanabilecekleri elmina kalesi'ni yapmışlardır. portekizlilerden sonra bölgeye danimarka'dan, i̇sveç'ten, hollanda'dan, britanya'dan ve fransa'dan başta olmak üzere birçok avrupalı daha gelmiş, yerliler ile anlaşarak kaleler yapmışlar ve zaman içerisinde birbirleriyle mücadele etmişlerdir. afrika kıtasının hiçbir sahil bölgesinde, gana'nın bu bölgesinde olduğu kadar sık ve birbirine yakın avrupalıların oluşturduğu kaleler ve üsler bulunmamaktadır. bu yakınlık bazı kaleler arasında görüş mesafesi uzaklığında yapılmaktaydı. bu kaleler avrupalıların mülkü olarak yapılmamaktaydı, kalelerin yapıldığı alanlar ücreti karşılığı kabile reisi tarafından kiralanmaktaydı. kaleler o dönem için sömürge düşüncesi ile oluşturulmamış, ticari üs olarak inşa edilmiştir. avrupalılar ilk yıllarında baharat ve altın madeni ilgisi nedeniyle bu bölgede bulunmuş daha sonraki yıllarda buna özellikle amerika'ya gönderilme üzerine kurgulanmış köle ticareti de eklenmiştir. afrikalılar bu ticaret karşılığında silah, mühimmat ve malzeme elde etmekteydi. avrupalılar ile gerçekleşen bu ilk temaslar daha sonraki yıllarda oluşacak koloni sömürge sisteminden farklı olarak ilerlemekte, afrikalılar ile avrupalılar eşit şartlarda ticaret yapmaktaydı. avrupalılara o dönem verilen kölelerde zengin yerliler tarafından ücreti karşılığı verilmektey ve herhangi bir avrupalıları zorlamasını ya da baskınını içermemekteydi.

1800'lü yıllara gelindiğinde britanyalılar ve hollandalılar diğer avrupalılara karşı üstünlük kurarak bölgeye daha çok hakim olmaya başlamışlardır.

1680 yılında dağınık olarak yaşayan akan krallıklarını tek çatı altında toplayarak oluşturulan ashanti krallığı mevcudiyetini 1896 yılına kadar sürdürmüştür.

sınırlarının büyük bir bölümünü günümüzde var olan gana devletinin oluşturduğu krallık, bünyesine kattığı ülkelerin iç işlerine pek müdahalede bulunmaması nedeniyle "ashanti federasyonu" olarak da anılmaktadır.
sömürge sisteminin yoğunlaştığı dönemlere kadar özellikle hollandalılar ile ticari ilişkilerini sorunsuz ilerleten krallık, altın rezervlerinin yoğun olduğu bölgeye i̇ngilizlerin ilgi duyması ile sorunlar yaşamaya başlamış, afrikalı yerliler ile avrupalılar arasındaki güvene dayalı eşit ticaret anlayışı yerini askeri alanda daha güçlü olan avrupalıların ve özellikle i̇ngilizlerin yerel halk üzerindeki baskıcı bir anlayışına bırakmıştı.

19. yüzyıl içerisinde yaşanan dört farklı ashanti savaşları ile ashanti güçleri ile birleşik krallık güçleri karşı karşıya gelmiş, bunların sonuncusu olan ve 1894 ile 1896 yılları arasında olanı neticesinde ashanti krallığı'nın varlığına son verilmiş ve bölge birleşik krallık'ın himayesi altına alınmıştır. bu son savaş öncesi ashanti kralı, tahtını kaybetmemek adına i̇ngiliz himayesi altına girmeyi kabul etmiş, ancak i̇ngilizler ilerleyen dönemlerde altın açısından zengin olan bölgenin fransız ve alman sömürge yönetimleri tarafından ilhak edilmesi ihtimaline karşı bu öneriyi reddederek ülkenin varlığına tamamen son vererek toprakların tek hakimi olmuştur. bu olaydan sonra ashanti savaşlarının devamı ve beşincisi olarak "altın taht savaşı" meydana gelmiş, ashantililerin kutsal olarak gördükleri ve ashanti kralının oturduğu altın kaplı tahtın i̇ngilizler tarafından talep edilmesi neticesinde mart 1900 ile eylül 1900 yılları arasında yaşanmıştır.
yurtdışına sürgüne gönderilmeyen az sayıda ashantili söz konusu tahttı, i̇ngilizlere teslim etmeyerek sık ormanlık alana saklamış, bu taht ancak 1920 yılında i̇ngilizler tarafından bulunabilmiştir.
birleşik krallık 1896 yılından bu yana hakim olduğu toprakları 1 ocak 1902 tarihinden itibaren altın sahili sömürgecilik sisteminin bir parçası olarak tam anlamıyla kendi bünyesine dahil etmiştir.

19. yüzyılın başında bölgede ticari faaliyetler münasebetiyle üsleri bulunan üç ülke kalmıştı. britanyalı, hollandalı ve danimarkalı tüccarlar "altın sahil" de sahip oldukları şahsi ticari kaleler ile bağlarını bu bölgeden koparmamışlardı. 1821 yılında britanya hükumeti önemli bir adım atarak, var olan britanya kalelerini esnafın ve yerleşimcilerin vazgeçirme çabalarına rağmen bölgeyi "altın sahil kolonisi" olarak londra'da bulunan "koloni bakanlığı" na bağlamıştır. 1874 yılında bölge kraliyet kolonisi olarak ilan edilmiş, ashanti krallığı'na da 1902 itibarıyla varlığına son verilerek iç kesimlerdeki ashanti bölgesi ile kuzey bölgelerde de hakimiyeti ele almış ve koloni accra'da bulunan vali tarafından yönetilmiştir. bölgede bulunan tüm kabile liderleri dolaylı yönetim şekli ile valiye bağlanmış, gerçekte kolonileştirilen kıyı şeriti bölgesinde de 29 kişilik yasama konseyi oluşturulmuş, bu konseye de dokuz afrikalı seçilmiştir.

ii.dünya savaşı esnasında birçoğu güneydoğu asya'da konuşlandırılmak üzere bu bölgeden 40.000 asker birleşik krallık adına savaşa katılmıştır.

1946 yılında yapılan yeni bir düzenleme ile yasama konseyine ashanti bölgesi ile kuzey bölgelerin de temsilci göndermesine karar verilmiş ve böylece yerel temsilcilerin temsil alanında güçlenmesine neden olunmuştur.

1947 yılında kwame nkrumah önderliğinde kurulan "united gold coast convention party (ugcc)" hareketi, bir yıl sonra yaşanan kargaşa ve çatışmalar neticesinde ön plana çıkmış ve nkrumah'da dahil olmak üzere üst düzey yöneticileri yaşananlardan sorumlu tutularak tutuklanmıştır. yaşanan bu olay gana tarihinde önemli bir dönem noktası teşkil etmektedir.

bundan sonraki iki yıllık süreçte nkrumah -ki bu dönemde ugcc'den ayrılarak "convention people’s party (cpp)" partisini kurmuştur- ülke genelinde organize ettiği boykotlar ve grevler ile birleşik krallık'tan ülkenin kendi kendisini yönetme hakkını talep etmiştir. nkrumah yaşanan bu olaylar neticesinde 1950 yılında britanyalılar tarafından tutuklanmıştır. buna rağmen cpp yapılan ilk seçimlerde büyük bir başarı elde etmiş, bir yıl sonra yapılan ikinci seçimleri de ezici çoğunluk ile kazanmışlardır. yaşanan bu gelişmeler neticesinde vali charles noble arden-clarke nkrumah'ı serbest bırakarak hükumete almak durumunda kalmıştır. 1952 yılının mart ayında yasama meclisi tarafından yapılan gizli oylama neticesinde nkrumah "altın sahil kraliyet kolonisi"nin başbakanı seçilmiştir.

6 mart 1957 tarihinde britanya kraliyet kolonisi altın sahili ve britanya togoland, gana ismi ile bağımsızlıklarını kazanmışlardır. bağımsızlık bildirisinden bir yıl önce 1956 yılında ii.dünya savaşı neticesinde birleşik krallık'ın almanya'dan aldığı togoland'dın batı kesiminde gerçekleştirilen referandumda, halkın büyük bir kısmı yeni oluşturulacak bu ülke ile birleşmeyi kabul etmiştir.

bağımsızlığın 6 mart olarak belirlenmesi bilinçli olarak gerçekleştirilmiştir. söz konusu tarihte "fanti federasyonu" britanya krallığı ile anlaşma yaparak britanya hakimiyeti altına girmiş, bu hakimiyet 1901 yılında ashanti krallığı'nın ve kuzey bölgelerinin ilhakı ile tamamen kolonileşme ile son bulmuştur.

afrika kıtasının batı bölgelerinde yer alan ülkeler içerisinde siyahilerin bağımsızlıklarını ilan ettiği ilk ülke olan gana, bağımsızlık sonrası dönemlerde de britanya ile bağlarını tamamen koparmamış, aynı şekilde siyahi afrika'nın i̇ngiliz milletler topluluğu'ndaki ilk ülkesi olarak ortak üye olarak ikili ilişkileri korumuştur.

ülke bağımsızlığını kazanmasına rağmen kısa süre içerisinde iktidar mücadelelerine sahip olmuştur. gana'da 1966, 1972, 1978 ve 1979 yıllarında gerçekleştirilen askeri darbeler ile başa gelen ordu mensupları yaşanan sorunlara çözüm de olamamış hatta daha da çözümsüzlük ve sorunlara neden olmuştur. özellikle 1970'li yıllarda askeri cuntanın ignatius kutu acheampong yönetiminde başta olduğu yıllarda borçlar çoğalmış, kamu düzeni daha da bozulmuş ve yozlaşmıştır.

1985 yılında kısa bir süre için burkina faso ile batı afrika birliği adı ile birleşime gidilmiş ancak bu uzun süreli bir birliktelik olmamış, 1987 yılında burkina faso'da yaşanan ve thomas sankara'nın öldürülmesi ile sonuçlanan darbe ile bu birliktelik ansızın sona ermiştir.

daha önceki yıllarda darbelerde başrol oynayan ve 1979'da gerçekleştirdiği başarısız darbe girişimi sonrası 1981'deki darbede ülkede iktidarı ele alan jerry rawlings demokratikleşme adına adımlar atmış, demokratik bir yeni anayasa çalışması başlatmış, bağımsız seçimlerin önünü açmış ve çok partili sisteme geçişi onaylamıştır. basın ve fikir özgürlüğü önündeki engelleri kaldıran rawlings, herkesin yasa önünde eşit olduğunu kabul eden ve bm'nin onayladığı insan hakları maddelerini onaylamıştır. 1981'de elde ettiği makamı 2001 yılına kadar sürdüren rawlings, 2001 yılında gerçekleştirilen seçimlere yeni anayasa gereği katılamadığı için john agyekum kufuor kazanmış ve iktidara gelmiştir. 2004 seçimlerini de kazanan kufuor, 2008 seçimlerine yasa gereği üçüncü bir başkanlık dönemi için katılamayınca john atta mills çoğunluğu elde edene aday çıkmayınca gerçekleştirilen iki turlu seçimde gana'nın yeni devlet başkanı olmuştur. 2012 yılına kadar bu görevini sürdüren mills'in temmuz 2012'de beklenmedik bir şekilde hayatını kaybetmesi neticesinde başkan yardımcılarından john dramani mahama bu göreve atanmış, aralık 2012'de gerçekleştirilen ara seçimler ile de makama resmen seçilmiştir.

gana, her birinin yönetiminde bir "bölge valisi"nin bulunduğu on bölgeden oluşmaktadır. bu bölgeler şu şekildedir:

her bir bölge kendi içerisinde de "districts" olarak adlandırılan ilçe yapısına sahip bölümlere ayrılmaktadır. 1985 yılında 110 olarak ilçe ile gerçekleştirilen yapılanma son olarak 2007 yılında yeni ilçelerin oluşturulması ile günümüzde bu sayı 161 ilçeye kadar çıkarılmıştır. bu ilçelerin yanı sıra 49 belediye ("muncipals") ve 6 büyükşehir ("metropolitans") ile birlikte toplam 216 idari yapı gana'nın bölgelerine bağlı bir konumdadır.

ülkenin en büyük şehri aynı zamanda başkent konumunda olan accra'dır.gana'nın en büyük nüfusa sahip şehirleri şu şekilde sıralanmaktadır:

gana 6 mart 1957 yılında afrika kıtasının ilk ülkesi olarak bağımsızlığının birleşik krallık'tan elde etmiştir. bağımsızlık sonrası demokratik yönetimin yanı sıra askeri darbeler ile de iktidar elde edilmiştir. ülkede dördüncü cumhuriyet döneminin başladığı 7 ocak 1993 tarihinden bu yana sağlam bir siyasi zemin mevcuttur. i̇ngiliz milletler topluluğu üyesi olan gana başkanlık sistemi ile yönetilmektedir. gana 230 sandalyeli bir parlamentoya sahiptir.

hem parlamento hem de devlet başkanı halk tarafından dört yıllık bir süre için seçilmektedir. devlet başkanı dört yıllık göreve ikinci defa seçilebilme hakkına sahip olup, günümüzde bu görevi 2012 yılında bu yana john dramani mahama yürütmektedir.

gana'da 2008 verilerine göre gayrısafî millî hâsıla verileri 14,679 milyar euro düzeyinde olup, bu veriler ile dünya bankası sıralamasına göre 104. sırada yer almaktadır.

gana'da atılan sanayi adımlarına rağmen hala büyük oranda tarımsal faaliyetlerin ön planda olduğu bir ülke konumundadır. 2009 verilerine göre gayrısafî millî hâsıla içerisinde tarımın oranı %37,3 düzeyindedir. ülke nüfusunun %56'lık bir kısmı ile yarıdan fazlası tarım ve balıkçılık ile uğraşmakta, yapılan birçok tarım faaliyetleri de şahsi tüketim için gerçekleştirilmektedir.

ülkenin bağımsızlığını elde etmesinden kısa süre sonra başlayan ve 20. yüzyılın son dönemlerini kapsayan siyasi istikrarsızlık ve askeri darbeler ülke ekonomisinin gelişmesine engel teşkil etmiş, demokratikleşme adımlarının atılması ile 2001 yılında sonra stabil bir konuma gelmiştir. ülkede başta altın olmak üzere birçok değerli maden yatakları bulunmasına rağmen, gana dünya üzerindeki en fakir ülkelerden biri konumundadır.

1850'li yıllarda kaliforniya sahillerinde altının bulunmasına kadar, gana en önemli altın üretici ülkelerden biri konumundaydı. bölgede bulunan altın nedeniyle koloni döneminde "altın sahil" olarak adlandırılan gana'da ihracatın %32'sini altın madeni oluşturmaktadır.
altın haricinde petrol, elmas, kireç taşı, mangan ve boksit diğer önemli ve ihracatı yapılan madenleri ve yer altı zenginliklerini oluşturmaktadır.

gana'nın 2009 verilerine göre bütçe gideri 6,124 milyar dolar olarak saptanmış, buna karşılık ülke gelirleri 4,547 milyar dolar düzeyinde kalmış, bununla birlikte %10,7 ile gsmyi̇h'de bir büçte açığı oluşmuştur.

özellikle son yıllarda turizm gana için büyük önem kazanmış bir durumdadır. yaşanan olumlu gelişmeler neticesinde gana hükumeti 1996 yılında "integrated national tourism development plan" adı ile 15 yıllık turizm kalkınma planı yayınlamıştır. bu plan doğrultusunda gana'yı ziyaret eden turist sayısını kademeli olarak 2020 yılına kadar bir milyona çıkartılması hedeflenmektedir. ülke genelinde sahil şeritleri, doğal yaşam alanları, vahşi hayvanların bulunduğu bölgeler, zamanında avrupalıların sahil kesiminde oluşturduğu kaleler ve üsler turistik alanları oluşturmaktadır.

gana, batı afrika ülkeleri içerisinde en yaygın trafik ağına sahip ülke konumundadır.

ülke genelinde 35.000 km karayolları bulunmakta olup, bunların belli bölümlerinin yenilenme ihtiyacı bulunmakla birlikte 11.000 km'si asfaltlanmış durumdadır. ülkenin en önemli karayolları sahil şeritinde yer almaktadır. sahil kesiminde yer alan yollar ülkeyi hem togo hem de fildişi sahili ile de birleştirmektedir. gana'da ayrıca başkent accra ile liman kendi tema'yı birbirine bağlayan ücretli bir otoyol mevcuttur.

ülkenin başkenti accra'da yer alan "kotoka international airport" gana'nın uluslararası standarta sahip en büyük havaalanı konumundadır. gana, turkish airlines, lufthansa, klm, british airways, emirates, tap portugal, iberia, alitalia, royal air maroc ve afriqiyah airways gibi büyük havayolu şirketleri tarafından da sıklıkla uçulmaktadır.

özellikle 2003 yılından sonra ghana airways ve ghana international airlines havayolu şirketlerinin faaliyetlerine başlaması neticesinde iç hatlarda yoğun uçuşlar gerçekleştirmektedir. ülkenin havaalanı sahip şehirleri şu şekildedir:

koloni döneminden miras olarak kalan demiryolları ghana railway corporation tarafından işletilmektedir. o dönem bölge genelinde çıkarılan madenlerin taşınmasında kullanılmak üzere döşenen raylar sayesinde madenler ve ham maddeler accra'ya getiriliyor buradan da avrupa ülkelerine gönderiliyordu.

ülkede ilk raylar 1907 yılında sekondi ve tarkwa arasında döşenmiş, daha sonra dunkwa, obuasi ve bekwai üzerinden kumasi'ye kadar uzatılmıştır. 1922'den itibarende kumasi'den başlayarak konongo, nkawkaw, koforidua güzergahı üzerinden accra'ya kadar yeni raylar döşenmiştir.

o dönem yoğun bir şekilde kullanılan demiryolu taşımacılığı günümüzde önemini yitirmiş bir durumdadır. 2006 yılına gelindiğinde sadece kumasi ve sekondi-takoradi arasındaki güzergah işletilmekteydi.

günümüzde yeni demiryolları hatları oluşturarak hareketlendirme girişimleri planlanmaktadır. 2010 yılında dubai menşeli bir firma ülke genelinde 800 km'lik yeni hat oluşturma ve var olan hatların 400 km'sinin bakımı ve yenilenmesi ile ilgili ihaleyi aldıklarını bildirmiştir. buradaki amaç özellikle ashanti bölgesinde elde edilen ham madde ve madenlerin ülkenin iki liman kenti olan sekondi-takoradi ve tema'ya ulaştırmaktır.

ülkede sekondi-takoradi ve tama kentleri deniz taşımacılığında önemli bir yere sahiptir. kıyıda bulunan bu iki şehirden ekonomik açıdan daha büyük öneme sahip olan tema'da ülke ürünlerinin dış dünyaya taşınma işlemi gerçekleştirilmektedir. son dönemde bu limanlarda yapılan iyileştirme çabaları ile tama'da yapılan konteyner terminali bu liman şehirlerine verilen önemi göstermektedir. atlas okyanusu kıyısındaki bu limanlar haricinde volta gölü'nde yapılan yolcu taşımacılığı da önemli bir yere sahiptir. volta gölüne kıyısı bulunan ve iskeleye sahip olan kpandu, kete krachi, yeji ve yapei'den gün içinde çok sayıda yolcu yararlanarak ulaşımını sağlamaktadır.

ülkede var olan çok sayıda etnik grup ve topluluklar kendisini kültürel alanda da göstermektedir. bu kadar çok sayıda grubun bir ülkede var olması kültür açısından da zenginlik oluşturmaktadır. ülkede gana topluluklarının dışında, komşu ülke vatandaşı olan topluluklar ile birlikte 6.000 avrupalı ve başta çinli olmak üzere asyalı yaşamaktadır. avrupalılar ve asyalılar özellikle accra başta olmak üzere kıyı şehirlerinde yaşamakta ve kültürlerini yaşatmaktadırlar.

ülke genelinde oynanan oware gana'nın millî oyunlarından biri olarak kabul edilmektedir. küçük yaşlardan itibaren öğrenilen oyun tahtadan oluşmakta olan bir strateji oyunudur. gana kültüründe önemli yere sahip olan bu oyun bilenen en eski oyunlardan biri olarak kabul edilmektedir.

gana kültüründe renkli giyim önemli bir yer tutmaktadır. gana'da kadınlar inançlarından bağımsız olarak modaya ve kıyafetlerine uygun renkli başörtüleri kullanmaktadırlar. düğün ya da cenaze gibi özel günlerde kişinin yakını tarafından seçilen kumaştan oluşturulan kıyafetler katılımcılar tarafından diktirilerek giyilmektedir. erkekler ise genellikle geleneksel olarak tek tip sarılmış elbise giyimini tercih etmektedirler.

gana dokuma sanatında kente önemli bir yer tutmaktadır. özellikle ashanti bölgesindeki kabile reisleri geleneksel kültürlerine bağlılığını göstermek adına çok sık şekilde giyilmektedir. eski dönemlerde kente dokuma kıyafetleri sadece krallar tarafından giyilebilmekteydi.

her ayın ilk cuma günü işyerleri ve okullar dahil her yerde ulusal giysi batakari giyilmesiyle batakari day kutlanır.



</doc>
<doc id="4386" url="https://tr.wikipedia.org/wiki?curid=4386" title="grenada">
grenada

grenada, karayip denizi'nde, doğusunda atlas okyanusu yer alan ada ülkelerinden biridir. grenada adası ile grenadinler ada grubundan oluşur. trinidad ve tobago'nun kuzeyindedir. grenada adasının uzunluğu 20 km'den biraz fazladır. 
ülke, i̇ngiliz milletler topluluğu üyesidir.

tropikal iklim hakim olup, atlas okyanusu'nun bu bölgesinde yaşanan tayfunlardan çokça etkilenmektedir. baharatlar yönünden zengin bir adadır. bu yüzden de baharat adası olarak da bilinir ("island of spice"). nüfusun büyük bölümü, afrika kökenlilerden oluşur. geri kalanı ise, kızılderili karışımı ve avrupalıdır.

adanın bilinen en eski yerlileri aravaklardır. daha sonra, güney amerika'dan gelen savaşçı karipler adada egemenlik kurdular. adayı gören ilk avrupalı ise 1498'de bölgeye gelen kristof kolomb oldu. kolomb, buraya "concepcion" adını vermiştir.

1609'da i̇ngilizlerce bir yerleşim kurulmaya çalışıldıysa da yerli halkın direnişi yüzünden başarılı olamadılar. 1650'de fransızlar st. george kentini kurdular. grenada 1763'teki paris antlaşması'yla resmen i̇ngiltere'ye bırakıldı. 
18. yy'ın sonlarında i̇ngilizler adaya şeker plantasyonlarında çalıştırmak üzere afrika'dan çok sayıda köle getirdiler. fransızların da desteklediği köle ayaklanmaları sonucunda 1833'te kölelik kaldırıldı. 1885'te i̇ngiliz rüzgarüstü adaları'nın yönetim merkezi olan grenada, 1958'de, aynı yıl kurulan batı hint adaları federasyonu'na katıldı. ama 1967'de federasyon dağılınca birleşik krallık'a bağlı özerk bir devlet oldu.

şubat 1974'te bağımsızlığını ilân etti. 1979'da başbakan eric m. gairy yurtdışındayken koalisyon ortaği njm'nin düzenlediği kansız bir hükümet darbesiyle devrildi. maurice bishop, yeni kurulan devrimci halk hükümeti'nin (prg) başına geçti. sosyalist eğilimli olduğu için batılı devletlerin karşı çıktığı yeni hükümet, gairy'nin ardından ekonomiyi büyük ölçüde düzeltti. ama bishop ekim 1983'te marksist askerlerce devrildi ve öldürüldü. darbeden hemen sonra abd birliklerinin ülkeyi işgal etmesiyle darbe liderleri iktidardan uzaklaştırıldı. 1985 ortalarına kadar abd birlikleri adada kaldı.



</doc>
<doc id="4387" url="https://tr.wikipedia.org/wiki?curid=4387" title="guyana">
guyana

guyana veya resmî adıyla guyana kooperatif cumhuriyeti (i̇ngilizce: "co-operative republic of guyana"), güney amerika'da yer alan bir ülkedir. kıtanın kuzeyinde yer alan ülkenin batısında venezuela, doğusunda surinam, güneyinde brezilya yer alırken; kuzey taraflarının karayip denizi'ne kıyısı vardır. ülkenin en büyük şehri ve aynı zamanda da başkenti georgetown'dur.

guyana idari açıdan on bölgeye ayrılmıştır.


</doc>
<doc id="4388" url="https://tr.wikipedia.org/wiki?curid=4388" title="güney afrika cumhuriyeti">
güney afrika cumhuriyeti

güney afrika cumhuriyeti ya da daha yaygın kullanımı ile güney afrika, afrika kıtasının güneyinde yer alan bir ülkedir. ülkenin sınır komşularını (kuzeyden saat yönünde ilerlendiğinde) botsvana, zimbabve, mozambik, svaziland ve namibya oluştururken ülkenin güneydoğusunda hint okyanusu, güney ve güneybatısında atlas okyanusu bulunmaktadır. bu ülkelerin haricinde lesotho'da da tamamen güney afrika cumhuriyeti toprakları içinde yer alan bir ülke olarak güney afrika ile tüm sınırlarını paylaşmaktadır. güney afrika'da yürütme başkenti pretoria, yasama başkenti cape town, yargı başkenti bloemfontein olmak üzere üç başkent bulunmaktadır.

ülke orta afrika cumhuriyeti ile birlikte ülke isminde kıta ismi "afrika" 'yı kullanan iki ülkeden biridir. geçmişte roma i̇mparatorluğu'na bağlı bir eyalet olan ve günümüzde tunus'un kurulu olduğu bölgelerde bulunan afrika eyaleti için kullanılan "afrika" daha sonraları araplar tarafından da aslına sadık kalınarak ifriqiya olarak adlandırılmıştır. o dönemler "libya" olarak adlandırılan kıta zamanla "afrika" olarak adlandırılmıştır. afrika kelimesinin köken olarak nereden geldiği ve nasıl oluşturulduğu tam olarak belli olmasa da yerel kabilelerin kullanımından ortaya çıkan bir kelime olduğu ya da fenike dilinde "toz" anlamına gelen "afar" kelimesinden türetildiği tahmin edilmektedir. ülkenin konumu ile birlikte kıta isminin de kullanılması ile birlikte ülke ismi oluşturulmuştur.

güney afrika cumhuriyeti sahip olduğu 1.219.912 km yüzölçümü ile dünyanın en büyük 24. ülkesi konumundadır. ülkenin toplamda sahip olduğu 5.244 km'lik kara sınırından 1.005 km'si namibya, 1.969 km'si botsvana, 1.106 km'si lesotho, 496 km'si mozambik, 438 km'si svaziland ve 230 km'si zimbabve ile oluşurken, ülkenin ayrıca atlas okyanusu ve hint okyanusu'na 2.798 km'lik sahil şeriti bulunmaktadır.

ülke konum itibarıyla afrika kıtasının en güney ucunda yer almaktadır. ülkenin veld olarak da adlandırılan ve 900 m ile 2.000 m deniz seviyesinden yukarıda yer alan orta kesimleri kumtaşı içeren yaylalardan oluşmaktadır. ülkenin kıyı kesimlerine doğru ilerledikçe düşen rakım sonucu oluşan ve tabakaların basamak oluşturduğu yapıya "great escarpment" (türkçe:"büyük eğimli yüzey") ismi verilmektedir. ülkenin sahip olduğu alanların büyük bir kısmı hem yüzey bilimi açısından hem de petrografi açısından "karoo ana havzası" olarak adlandırılan yapıdan oluşmaktadır. ülkenin kuzey bölgelerinde ise magmatik kayaçlar yanı sıra barberton yakınlarında çok eskiye dayanan başkalaşım kayaçları görülmektedir. drakensberg sıradağları ülkenin kuzeydoğu bölgesinden başlayarak enklave ülke konumunda olan lesotho'yu geçerek güneydoğu bölgesine kadar uzanmaktadır. sıradağların en yüksek noktası lesotho sınırları içerisinde yer almakta olup, thabana ntlenyana dağı olarak adlandırılan dağın zirvesi 3.482 m yüksekliktedir. güney afrika cumhuriyeti'nin en yüksek dağını ise 3.450 m ile lesotho sınırına yakın bir konumda bulunan ve zirvesi her iki ülke arasındaki sınırı belirleyen mafadi dağı oluşturmaktadır. bloemfontein'nin kuzeybatısından başlayarak botsvana ve namibya'ya kadar uzanan kalahari çölü ülkenin kuzeybatı bölgesinde coğrafi koşulları belirlemektedir. afrika kıtasının en güney uç noktasını belirleyen ve atlas okyanusu ile hint okyanusu arasındaki coğrafi sınırı belirleyen agulhas burnu'da güney afrika cumhuriyeti'nin önemli coğrafi konumlarından birini oluşturmaktadır. agulhas burnu'nun batısında ise kıtanın bilinenin aksine en güney uç noktasını değil en güneybatıda yer alan noktasını belirleyen ümit burnu yer almaktadır.

ülke genelinde yer alan akarsuların büyük çoğunluğunun kaynağı drakensberg dağlarında yer almaktadır. burada kaynağından çıkan akarsular doğu yönünde ilerleyerek hint okyanusu'na ulaşmaktadır. ülkenin en uzun akarsuyu drakensberg'deki kaynağından çıkarak birçok nehrin aksine batı yönünde akarak atlas okyanusu'na dökülen turuncu nehri'dir. ülkede "gariep" olarak da adlandırılan turuncu nehri ülke içerisinde toplamda 1.850 km'lik bir uzunluğa sahiptir. turuncu nehrin en önemli noktalarından birini de augrabies şelalesi oluşturmaktadır. güney afrika cumhuriyeti'nin bir diğer önemli nehri olan ve 1.600 km'lik bir uzunluğa sahip olan limpopo nehri güney afrika'nın botsvana ve zimbabve ile olan doğal sınırını belirlemekte ve hint okyanusu'na dökülmektedir.

güney afrika cumhuriyeti'ne ait olan ve üzerinde yaşam olmayan iki küçük adadan oluşan prens edward adaları'da hint okyanusu'nun güney kesiminde yer almakta ve anakarada port elizabeth'in 1.770 km güneydoğusunda yer almaktadır.

güney afrika cumhuriyeti konumu gereği iklimsel ve orografik açıdan büyük farklılıklar arz etmektedir. ülkenin namibya sınırına yakın batı bölgelerinde kalahari çölü bulunup bu doğrultuda çöl iklimi yaşanabilirken, ülkenin mozambik sınırına yakın güneydoğu bölgelerinde tropikal ormanlar gözlemlenebilmektedir. ülkenin batı kıyı kesimlerinde kurak iklim ile birlikte yoğun ılıman okyanusal iklim yaşanmakta olup, güney kıyı kesimlerinde yarı kurak iklim yaşanmaktadır. her iki iklimin sonucu ortaya çıkan sıcak su akıntısı agulhas akıntısı ile soğuk su akıntısı benguela akıntısı, ümit burnu kısmında birbiriyle buluşmasını sağlamaktadır. ülkenin iç kesimlerinde kurak ile yarı kurak iklim arasında geçişler görülmekte olup, bu iklime uygun bozkır alanlar gözlemlenebilmektedir. cape town ve civarında akdeniz iklimi gözlemlenmekte olup, yoğun kar yağışları sadece yüksek noktalarda yaşanmaktadır.

ülkenin güney yarıkürede yer alması nedeniyle kuzey yarıkürenin tam aksi mevsimler yaşanmaktadır. ülkenin kış mevsimini yaşadığı haziran ve ağustos ayları arasında drakensberg'in zirvesinde, yüksek yaylalarda ve johannesburg ve civarında kar yağışı gözlemlenebilmektedir. ülke genelinde gündüz sıcaklıkları 23 °c yer alırken, gece sıcaklık değerleri büyük oranda düşmektedir. yazın gündüz sıcaklık değerleri 30 °c kadar çıkabilmektedir. batı kap bölgesi ile cape town civarında kışın serin bir iklim hakim olurken, yoğun olmayacak şekilde yağmur çiseleyebilmektedir. bu bölgelerde yaz aylarının yaşandığı kasım ile mart ayları arasında sıcak ve kurak bir iklim gözlemlenmektedir. kıyı kesiminde yer alan kwazulu-natal bölgesi boyunca nemli bir iklim hakim olup, denizden esen serin rüzgarlar gerçekleşebilmektedir. bu bölgelerde sıcaklık değerleri yıl boyu 25 °c ile 35 °c arasında gözlemlenebilmektedir.

güney afrika cumhuriyeti'nin doğu kesimlerinde yer alan platolar genel olarak sıcak havanın etkisinde bulunmaktadır. yarı çöl konumunda olan karoo bölgesinde sıcaklıklar aşırı derecede artış göstermekte olup, yıllık ortalama yağış miktarları 200 mm'nin altında gerçekleşmektedir. kış aylarında gerçekleşen yağışlar ise düzensiz olarak yağmaktadır.

ülkede bu denli farklı iklimlerin oluşmasında farklı nedenler sayılabilmektedir. sıcak ve soğuk akıntıları, coğrafi yükseklik gibi nedenler bu alanda belirleyici olabilmektedir. ülkenin doğu kıyılarında hint okyanusu'nda oluşan sıcak su akıntısı sıcaklığın etkisi ile yükselen su dolu havanın bölgeye yağmur olarak geri dönüşünün mümkün kılarken, batı kıyılarında nemden arındırılmış soğuk su akıntısının etkili olması ile kurak ve çöl oluşumunu mümkün kılabilmektedir. bu oluşumlar nedeniyle ülkenin iç kesimlerinde de yıllık yağış ortalamaları düşük seyredebilmektedir.

güney afrika cumhuriyeti 20.000'den fazla bitkiye ev sahipliği yapmaktadır. ülkenin güneybatı bölgesinde bulunan ve dünyadaki ekolojik çeşitlilik açısından önemli bir yer tutan fynbos'ta söz konusu bitkilerin 9.000 adeti gözlemlenebilmektedir. ülkede gözlemlenen bitkilerin birçoğu bu bölgeye özgü endemik türler olup, birçok botanik uzmanı "capensis" adını verdikleri bu bölgeyi dünyadaki bitki çeşitliliği açısından dünyadaki altı noktadan biri olarak kabul etmektedir.

ülkedeki bitkilerin çoğunluğunu her daim yeşil olan sert, ince ve iğne yapraklı bitkiler oluşturmaktadır. bunların haricinde ülkede 130 farklı çeşidi bulunan iki çenekli, taçsız çiçekli bitkiler familyası olan proteaceae'lar da sık bir şekilde görülmektedir.

ülke genelinde birçok bitki türü bulunmasına rağmen ormanlık alanlar çok azdır. güney afrika cumhuriyeti yüzölçümünün sadece %1'i ormanlarla kaplı olup, bu ormanlar da ülkenin doğu kıyılarında mozambik sınıra yakın bölgelerde bulunmaktadır. bölgeye ilk avrupalıların geldiği dönemlerde mevcut olan ağaçlar avrupalı göçmenler tarafından ihtiyaçlar doğrultusunda kesilmiş, bu işlemler sonucunda da bölgeye özgü ağaçların soyu tükenmiştir. avrupa'dan getirilerek dikilen okaliptüs ve çam ağaçları gibi bu bölgeye özgü olmayan ağaçlar kuraklığa, erozyona ve orman yangınlarına, yerel ağaç ve bitki türlerinin yok olmasına sebep olmuştur. günümüzde bu tür sorunlara yol açan ağaç türleri kapsamlı çalışmalar doğrultusunda bölgeden uzaklaştırılmaktadır.

ülkenin batı kıyılarına yakın bölgede bulunan namaqualand bölgesinde hakim olan kurak ve sıcak havanın etkisiyle succulent, sarısabır ve sütleğen gibi bünyesinde sıvı barındıran bitkilerin hakimiyeti gözlemlenmektedir. ülkede iç kesimlere doğru ilerledikçe hakim olan ve özellikle yüksek veldlerde gözlemlenebilen bitki örtüsü bünyesinde çalılık alanları ile akasya ağaçlarını barındıran yeşil otlaklardır. ülkenin kuzeybatı bölgesine ilerledikçe yıllık yağış ortalamasının da etkisi ile seyrekleşen bitki örtüsü, kalahari çölünün doğusunda geniş çayırlık alanlar, kuzeydoğuya doğru ilerledikçe de daha sık bitki örtüsü olarak ortaya çıkmaktadır. güney afrika cumhuriyeti'nin mozambik sınırı boyunca kurulu olan kruger ulusal parkı'nda da baobab ağaçları gözlemlenmektedir.

ülke genelinde zengin de bir yaban hayat bulunmaktadır. burada bulunan birçok ulusal parklar ile oluşturulan yaban hayatı koruma bölgeleri sayesinde birçok yaban hayvan gözlemlenebilmektedir. güney afrika cumhuriyeti 300'den fazla memeli hayvan, 500'den fazla kuş türü, 100'den fazla sürüngen hayvan ile birçok böcek ailesine ait hayvana ev sahipliği yapmaktadır. afrika kıtasının "beş büyük" hayvanı olarak adlandırılan afrika mandası, afrika leoparı, aslan , afrika fili ve kara gergedanı ülkede yaşamaktadır. bunların haricinde impala, büyük kudu, gnu ve nyala gibi birçok antilop çeşidi ile birlikte zürafa, su aygırı, düğmeli domuz, bayağı zebra, çita, sırtlan ve afrika yaban köpeği yaşamaktadır. ülke genelinde deve kuşu ve flamingo kuş türleri içerisinde önemli bir yer tutmakta olup, kıyı kesimleri ile küçük adalarda koruma altında bulunan penguenler yaşamaktadır.

güney afrika cumhuriyeti, afrika kıtasında nüfus yoğunluğunun çok olduğu ülkelerden biri konumundadır. 2011 yılında gerçekleştirilen son resmi sayım sonuçlarına göre ülke kıtanın en çok nüfusuna sahip 5. ülkesidir. ülke nüfusunun çoğunluğu şehirlerde yaşamaktadır. ülkenin özellikle kıyı kesimleri ile kuzeydoğu kesimlerinde nüfus yoğunluğu yaşanırken, ülkenin batı ve kuzeybatı bölgeleri neredeyse insansız bölge konumundadır. ülke genelinde 2015 tahmini verilerine göre ortalama yıllık nüfus artışı %1,33 seviyesindedir.

güney afrika cumhuriyeti birçok afrika ülkesinin aksine orta yaşlı bir nüfusa sahip olup, 2017 tahmini verilerine göre %45,88'i 0-24 yaş aralığındadır. ülkenin sadece %5,68'i 65 yaş ve üzerindedir.

0-14 yaş: %28.27 (erkek 7,768,960/kadın 7,733,706) 
15-24 yaş: %17.61 (erkek 4,776,096/kadın 4,881,962) 
25-54 yaş: %41.78 (erkek 11,589,099/kadın 11,323,869) 
55-64 yaş: %6.66 (erkek 1,694,904/kadın 1,955,391) 
65 yaş ve üzeri: %5.68 (erkek 1,309,597/kadın 1,807,968)

şehirde yaşayanların oranı 2017 verilerine göre %65,8 olan ülkede, nüfusun geri kalanı ülkenin geri kalan büyük bölümünde yaşamaktadır. ülkede nüfusun yıllık artış oranı 2017 tahmini verilerine göre %0,99 düzeyindedir.

güney afrika çok kültürlü bir ülke konumundadır. birçok kültüre sahip topluluklar iç içe yaşıyor olsa dahi geçmişte uygulanan ancak günümüzde geçerli olmayan apartheid politikaların bir sonucu olarak kendisini belli bir gruba üye hissetmekte ve bu farklı gruplar birbirinden ayrı alanlarda yaşamaktadırlar.

1991 yılına kadar güney afrika cumhuriyeti anayasası toplumu dört büyük sınıfa ayırmaktaydı ve bu gruplar "siyahlar", "beyazlar", "renkliler" ve "asyalılar" olarak adlandırılmaktaydı. günümüzde söz konusu yasa maddesi anayasa da artık yer almasa da, birçok güney afrikalı kendisini bu gruptan birine üye olarak hissetmekte, devlet tarafından yapılan belli istatistiklerde de bu kategoriler hala kullanılmaktadır.

ülke nüfusunun yaklaşık olarak %80,2'sini oluşturan siyahlar, güney afrika'da çoğunluğu oluşturmaktadır. "renkliler" olarak adlandırılan grup %8,8 ile en kalabalık ikinci nüfusu oluştururken, beyazlar %8,4, asyalılar ise %2,5 oranı ile diğer grupları oluşturmaktadır. ülkede çoğunluğu oluşturan siyahlar ise yine kendi içerisinde farklı etnik gruplara ayrılmaktadır. buna göre ülke genelinde zulular, xhosalar, basotholar, vendalar, batsvanalar, tsongalar, svaziler ve ndebeleler başta olmak üzere farklı etnik gruplar yaşamaktadır. ayrıca ülke genelinde çoğu yasadışı bir şekilde zimbabve'den gelen mülteciler yaşamaktadır.

güney afrika'da yaşayan beyazların çoğunluğunu bölgeye özellikle 17. yüzyıldan itibaren göç eden hollandalı, alman, fransız ve i̇ngiliz göçmenlerin neslinden gelen kişiler oluşturmaktadır. güney afrika cumhuriyeti bu özelliği ile afrika kıtasında en çok avrupa kökenli kişiyi barındıran ülke konumundadır. ancak son yıllarda ülkede yaşayan beyazların oranında düşük yaşanmaya başlamış, 1990'lı yıllardan itibaren bir milyona yakın beyaz avrupalı ülkeyi terk etmiştir.

"renkliler" olarak adlandırılan grubun üyeleri genellikle beyaz avrupalılar ile yerliler veya kölelerin neslinden gelen melez topluluklardır. bu tanımlama sömürge dönemi ile apartheid döneminde ten renginden dolayı kullanılmış bir kelime olarak dile yerleşmiştir.

asya kökenli nüfusun çoğunluğu hindistan'dan gelen topluluklar oluşturmaktadır. bu kişiler özellikle 19. yüzyıl ortalarında sözleşmeli işçi olarak şeker kamışı tarlalarında çalıştırılmak üzere ülkeye getirilmiştir. hintlerin haricinde de çin kökenli nüfusta ülkede yaşamaktadır.

güney afrika cumhuriyeti'nde apartheid döneminin sona ermesi ile birlikte resmi olarak on bir ulusal dil belirlenmiştir. buna göre i̇ngilizce, afrikaanca, güney ndebelece, güney sothoca, kuzey sothoca, svatice, tsongaca, tswanaca, vendaca, xhosaca ve zuluca. bu kadar çok resmi dil özelliği ile güney afrika cumhuriyeti dünya üzerinde bolivya ve hindistan'dan sonra en çok resmi dile sahip ülkelerden biri konumundadır. ülke nüfusun %60'ı yakını afrikaanca dilini anadillerinden biri olarak kullanmaktadır. özellikle beyazlar ve renkliler olarak sınıflanan gruplar arasında afrikaanca önemli bir yer tutmaktadır. bunun haricinde 2011 resmi verilerin göre nüfusun %22,7'si zuluca, %16'sı xhosaca dilini konuşurken i̇ngilizce nüfusun sadece %9,6'sı tarafından anadili olarak konuşulmaktadır.

ülke afrika kıtasında avrupa dili olmayan dillerin rahat bir şekilde konuşulduğu ve resmi dil olarak da kabul görülen ender ülkelerden biri konumundadır.

ülke genelinde nüfusun %79,7'si hristiyan dinine mensuptur. burada protestan mezhebine göre inancını yaşayanların oranı %36,6 olarak ifade edilirken, katolik mezhebine inananların oranı %7,1 düzeyindedir. diğer hristiyan mezheplerine göre inancını yaşayanların oranı ise %36 seviyesindedir. 2001 verilerine göre ülkede islamiyet dinine inananlar %1,5 ile düşük seviyede bulunmakta olup, müslümanlar güney afrika cumhuriyeti'nde azınlıkta yer almaktadır. güney afrika'da nüfusun %2,3'ü diğer dinlere inandığını beyan ederken, %15'i herhangi bir dine inanmadığını, %1,5'i ise dini ile ilgili bilgi vermek istemediğini ifade etmiştir.

ülkede temiz su kaynaklarına ulaşabilen nüfusun oranı genel afrika ortalamasına göre yüksek düzeyde olup, 2012 tahmini verilerine göre nüfusun neredeyse tamamı, %95,1'i, temiz kaynaklardan su temin edebilmektedir. tam teçhizatlı sağlık hizmetlerinden yararlanma oranının yüksek olduğu ülkede, nüfusun %74,4'ü bu yönde bir hizmet alabilirken, %25,6'sı ilkel şartlarda sağlık hizmeti alabilmektedir. ülke içerisinde orta düzeyde ishal, hepatit, tifo hastalıkları görülebilmektedir. aids, afrika kıtasının genelinde görülen yüksek düzeylerde görülmekte olup, bu oran 2013 tahmini verilerine göre %19,05 seviyesindedir.

ülke genelinde 15 yaş ve üzerinde okuma yazma bilenlerin oranı 2015 tahmini verilerine göre %94,3 düzeyindedir. bu oran erkeklerde %95,5 iken, kadınlarda %93,1 seviyesindedir. güney afrika cumhuriyeti genelinde dokuz yıl kesintisiz okula gitme zorunluluğu bulunmaktadır. ülkede bulunan okulların çoğunluğu devlet okulu olup, bu okulların yanı sıra özel okullarda da eğitim verilmektedir. ülkede yedi yaşına gelmiş bir çocuk yedi yıl boyunca "primary school" olarak adlandırılan ve herhangi bir ücrete tabi olmayan ilkokul eğitimi almaktadır. bu eğitimden sonra başlayan ve iki yıl süren "high school" ücrete tabi bir konumdadır. 1996 yılından bu yana söz konusu iki yıllık high school eğitiminden sonra okula gitme zorunluluğu sona ermektedir.

güney afrika cumhuriyeti'nde afrika kıtasının en önemli üniversitelerinden bazıları bulunmakta olup, bu alanda 2010/2011 eğitim yılında dünyanın en iyi üniversiteleri içerisinde 107. sıra ile afrika kıtasının en iyi üniversitesi konumunda olan cape town üniversitesi en ön sırada yer almaktadır.

ülke genelinde suç oranları yüksek düzeyde seyretmektedir. emniyet verilerine göre mayıs 2008 ile mayıs 2009 arasında 2,1 milyon şiddet içerikli suç dosyası oluşturulmuştur. güney afrika dünya genelinde suç oranlarının en yüksek olduğu ülkelerin başında gelmektedir. dünya genelinde sadece kolombiya'da daha yüksek suç oranları bulunmaktadır. birleşmiş milletler'in verilerine göre 1998 ile 2000 yılları arasında ülke ateşli silahlar ile ölümde, tecavüzde ve yaralanmalarda en üst noktada yer almış, cinayetlerde ikinci ve hırsızlık olaylarında da dünya genelinde dördüncü sırada yer almıştır. 2001 yılında açıklanan verilere göre nisan 2000 ile eylül 2001 döneminde her güne 59 cinayet, 149 tecavüz olayı düşecek şekilde şiddet olayları yaşandığı belirtilmiştir. dönemin güvenlik bakanı ise yaptığı açıklamada bundan sonra bu tip verilerin "uygun" olduğu takdirde yılda bir kez açıklanacağını ifade etmiş, bu şekilde toplumun moralini bozacak verilerin gündeme getirilmemesinin hedeflendiğini açıklamıştır. toplum arasında oluşan sosyal farklılıklar ile zengin ile fakir toplum arasında yaşam tezatlığı ve çelişkisi ile yüksek işsizlik oranları bu durumların yaşanmasında başlıca sebep olarak gösterilmektedir. günümüzde suç oranlarında aşağı yönde gelişmeler gözlemlense de, hala yüksek düzeyde olduğu kabul edilmektedir.

güney afrika cumhuriyeti'nin kurulu olduğu bölgelerde paleoantropolojik olarak en eski fosillerinden bazıları ortaya çıkarılmıştır. taung'un çocuğu olarak adlandırılan ve taung'da bulunan fosil ile birlikte krugersdorf'da bulunan sterkfontein mağaralarında bulunan australopithecus africanus'a ait kalıntılar 3,5 milyon yıl öncesine dayandırılmaktadır. bu ön-insanların yaşamasından sonra bölgeye göç sonucu gelen bantu grupları limpopo nehrini geçerek günümüzde güney afrika'nın kurulu olduğu bölgelere yerleşerek çiftçi ve çoban olarak yerleşmişlerdir. söz konusu dönemlerde bu bölgelerde yaşayan buşmanlar ve koikoinler bölgelerinden uzaklaştırılmıştır.

güney afrika'da modern tarih hollandalı jan van riebeeck'in hollanda doğu hindistan şirketi adına ümit burnu'nda bu yolu kullanan gemilerin personellerin için mola verebilecekleri bir tedarik istasyonu kurması sonrası başlamıştır. bu bölgeye konum uygunluğu nedeniyle 6 nisan 1652 tarihinde kurulan bu istasyon ile avrupa ile güneydoğu asya arasında seferler düzenleyen gemilerin personellerinin dinlenmesi planlanmıştır. 17. yüzyıl ile 18. yüzyıl arasında bölgede giderek artan yerleşim ilk olarak khoisan topluluklarını boşalttığı batı bölgelerde başlamış, 1770 yılından itibaren de doğuya doğru ilerleme başlatılarak bantu grupların yaşam sınırlarına dayanmıştır. burada iki topluluğun karşılaşması neticesinde avrupalı yerleşimciler ile xhosa toplulukları arasında sınır savaşları adı verilen ve 1779 ile 1879 yılları arasında gerçekleşen toplamda dokuz adet savaş yaşanmıştır. bölgeye yerleşen hollandalılar kendi dönemlerinde bölgeye endonezya, madagaskar ve hindistan'dan birçok köle getirmiş, bu süreç sonucunda 1743 yılında yerleşim yerinde avrupalı göçmenlerden fazla kölenin yaşadığı bir durum ortaya çıkartılmıştır. bu yıllarda bölgeye getirilen köleler ilerleyen yıllarda beyazlar ile evlenerek daha sonra ülke tarihinde sanlar ile birlikte "renkliler" olarak sınıflandırılan grubun üyelerini oluşturmuşlardır.

hollanda doğu hindistan şirketi'nin iflasın eşiğine geldiği bir dönemde, 1797 yılında, bölgede hollanda hakimiyetinin azalması ile birlikte büyük britanya ümit burnu civarındaki bölgeleri işgal etmeye başlamıştır. koalisyon savaşı neticesinde napolyon bonapart hollanda'yı işgal etmiş, bu işgal neticesinde 1795 yılında kurulan batavya cumhuriyeti de britanya ile bugüne kadar var olan işbirliğini sonlandırma kararı almıştır. burun bölgesinin britanya tarafından "arka bahçeden" girilerek elde edilmesi bölgenin fransa'nın kontrolü altına girmesine karşı alınmış bir önlemin bir göstergesi konumundaydı. britanya bölgeyi her ne kadar 1802 yılında amiens antlaşması kapsamında hollanda'ya geri vermiş olsa da, 1806 yılında bölgenin yeniden hakimi olmuştur. bu hakimeyi sağlamlaştırmak adına bölge tümden krallığa ait koloni bölgesi olarak ilan edilerek sürekli koloni bölgesi olarak burun kolonisi'nin kuruluşu gerçekleştirilmiştir. bu yıllarda hala devam eden "sınır savaşları" kapsamında britanya, xhosalar'dan elde edilen bölgelere yerleşerek hakimiyetini büyük balık nehri kıyılarına kadar genişletmiştir. britanya elde ettiği bölgelerin sınırlarını sağlamlaştırarak içeride kalan kısımlara yeni yerleşim yeri kurulmasına olanak sağlamıştır. 1833 yılında britanya parlamentosunda köleliğin tüm hakim olunan bölgelerde kaldırıldığını beyan eden yasayı onaylaması neticesinde britanya bölgelerinde yaşayan birçok afrikaner için geçim kaynağı ortadan kalkmıştı. bu karardan etkilenmemek ve köleleri gündelik hayatlarında kullanabilmek için büyük göç adını verdikleri göçü başlatacak olan ve voortrekker (türkçe:"önden göç edenler") olarak adlandırılan grup britanya hakimiyetinin dışında kalan bölgelere göç etmiştir. 1835 ile 1841 yılları arasında gerçekleştirilen büyük göç süresince 14.000 afrikaner (boer) turuncu nehir'in kuzey kıyılarına göç etmiş, burada da birçok boer cumhuriyetleri kurarak yaşamaya devam etmişlerdir. bu cumhuriyetler arasında en uzun soluklu olanlar ise transvaal cumhuriyeti ile özgür orange devleti olmuştur.

1867'de elmasın, 1886 yılında da altının bölgede bulunması ile ticari açıdan önem kazanan bölgeye avrupa kıtasından büyük bir göç dalgasının oluşmasına sebep olmuştur. bu göç dalgası nedeniyle bölgede yaşayan yerliler daha da ayrımcılığı uğramasına ve sömürü altında yaşamasına sebebiyet vermiştir. bölgede hakimiyetleri sürdürme amacında olan boerler 1880 ile 1881 yılları arasında gerçekleşen i. boer savaşı ile britanya'nın genişleme politikalarına karşı savaşmış, sayıca daha az olmalarına rağmen, coğrafi şartlara kendilerini ve kıyafetlerini daha uyumlu getirdikleri için britanyalılar'a karşı üstünlük sağlamışlardır.

1899 yılında itibaren başlayan ii. boer savaşı'nda bir önceki sıkıntıları yaşamamak adına bölgeye daha fazla destek kuvvet sevk eden britanya, 1902 yılına kadar süren savaş neticesinde önemli kazanımlar elde etmiş, son boer cumhuriyetlerini de işgal ederek hakimiyet alanına dahil etmiştir. bu savaşın önemli sebeplerinden birini de witwatersrand'da bulunan zengin altın madenleri bölgesinin hakimiyeti oluşturmaktaydı. bu süreç yaşanmadan önce boer cumhuriyetlerinin alman i̇mparatorluğu ve alman güneybatı afrikası ile ittifak arayışına girmesi, bu bölgelerdeki hakimiyetini tehlike altında göre britanya'nın bu adımları atmasında önemli bir etken olmuştur. boerlerin sayısal olarak azınlıkta kalmasının yanında britanya'nın sürekli destek kuvvet ile bölgedeki varlığını arttırması sonucunda boerler savaştan yenilgi ile ayrılmışlardır. vereeniging antlaşması kapsamında işgal edilen iki boer cumhuriyeti (transvaal ve özgür orange devleti) tamamen ilhak edilerek büyük britanya i̇mparatorluğu'nun bir parçasi haline getirilmiştir. buralarda yaşanan boerlerin mağduriyet yaşamaması ve hayatlarını kolaylaştırmak adına önemli kazanımlar sunulmuş ve felemenkçe resmi dil olarak kabul edilmiştir. bu antlaşmada beyazlar adına kolaylaştırıcı adımlar atılırken bu iki eski boer cumhuriyetinde yaşayan "beyaz olmayanlar"ın medeni haklarında kısıtlamalar yapılmıştır.

dört yıl süren müzakereler sonucunda ii. boer savaşının bitiş gününün sekizinci yıl dönümünde bölgede bulunan dört britanya kolonisi olan burun kolonisi, natal kolonisi, transvaal kolonisi ve oranj nehri kolonisi'nin bir araya getirilerek kendi kendine yönetebilen güney afrika birliği dominyonu oluşturulmuştur. 1934 yılında birlik içerisinde yaşayan britanyalı ve boerleri barıştırarak yeniden bir araya getirmek adına britanya partisi olan south african party (türkçe: "güney afrika partisi") ile boerlerin partisi olan nasionale party (türkçe: "ulusal parti") birleştirilerek united party (türkçe: "birleşik parti") adı verilen parti oluşturulmuştur. bu birliktelik 1939 yılında ii. dünya savaşı'nda büyük britanya'nın saflarında savaşma konusunda yaşanan anlaşmazlık nedeniyle dağılmıştır. adolf hitler'in almanya'sına özenen ve bu doğrultuda ırkların ayrımını savunan sağcı bir parti olan nasionale party, bu yönde bir adımın atılmasını kabul görmemiş ve birliktelik sonlandırılmıştır.

ii. dünya savaşı'nın sona ermesi sonrasında ülkede azınlıkta olan beyazlar, hakimiyetlerini nasionale party önderliğinde genişletmiş, apartheid politikalarını otoriter bir şekilde uygulamaya koymuşlardır. bu politikalar doğrultusunda parlamentodan birçok yasa kabul edilerek geçirilmiş, bu nedenle ülkede sistematik olarak iki sınıflı, birçok kişinin haklarını kısıtlayan bir toplum yapısı oluşturulmuştur.

bu uygulamaların en somut adımları yaşam alanlarında atılmış, yerleşim yerlerinde avrupa kökenli beyazlar ile diğer ırklar arasında yapay sınırlar çizilerek birçok "diğer" grup üyesi beyazlardan ayrılmıştır. çoğunluğu siyahiler olmak üzere diğer ırk üyeleri bu ayrıştırma adımlar neticesinde ekonomik açıdan zarara uğratılmış ve zararı karşılanmamıştır. bu süreçte beyaz avrupalılar dışında kalan siyahiler, renkliler ve asya kökenliler birçok engele maruz bırakılmıştır. uygulamaların tek amacı afrika kökenli siyahilerin "native reserves" olarak adlandırılan (ileride bantustan olarak adlandırılacak) bölgelere toplanmasını sağlamak ve ileride de bu bölgelerin adım adım bağımsızlığa yönlnedirilerek bağımsızlıklarının tanınmasıydı. bu süreçte beyazların siyasi hedefleri doğrultusunda adımlar atılmış, bu doğrultuda toprak kaybı söz konusu olsa da beyaz ırkın ülkenin tek ırkı olarak kalabilmesi için bu adımlardan geri dönülmemiştir. bu uygulama dört bölgede başarılı olmuş ve ciskei, venda, bophuthatswana ve transkei bantustanları süreç içerisinde kendi kendilerini bağımsız bir şekilde yönetme başarısına ulaşmışlardır.

1960'lı yıllarda ciddi bir ekonomik kalkınma yaşayan ülke, bu süreçte afrika kıtasının ilk ve tek ülkesi olarak gelişmiş ülke statüsüne kavuşmuştur. bu süreçte ülke genelinde dış yatırımlar gerçekleştirilmiş, birçok yurt dışı menşeli firma ülkede fabrika kurmuş ya da var olan fabrikalara ortak olmuştur. ancak bu süreçte gerçekleşen yatırımlardan elde edilen kazanımlar uygulanan politikalar nedeniyle sadece beyazların refahı için kullanılmış, toplum arasında eğitim, mesleki öğrenimler ve maaş dağılımları gibi konularda etkisini uzun yıllar içerisinde de gösterecek şekilde farklılıklar ortaya çıkmıştır.

başta afrika ve asya üye ülkelerinin baskıları sonucu güney afrika üyesi olduğu i̇ngiliz milletler cemiyeti'nden 1961 yılında ihraç edilmiş, tekrar birliğe alınması ise 33 yıl sonra 1994 yılında gerçekleştirilmiştir. 1960 yılında gerçekleştirilen ve ülkenin dominyon olarak kalması ile yeni bir yönetim şekli ile cumhuriyet olarak ilan edilip edilmemesini halka soran referandum sonucunun yanı sıra "republic of south africa constitution act (act no. 32 / 1961)" ile birlikte güney afrika birliği adını değiştirerek güney afrika cumhuriyeti adını almıştır. bu gelişmelerin ışığında baskı altında olan siyah nüfusun umutsuzluğu artış göstermekteydi. 1976 yılında gerçekleşen ve soveto ayaklanması olarak da adlandırılan soveto'daki öğrencilerin ayaklanmasına karşı sert önlemler alan emniyet güçleri gösterilerde 176 siyahi öğrencinin ölmesine neden olmuş, yaşanan bu olaylar sonucunda ülke genelinde ırkçı rejime ve uygulanan apartheid politikalarına karşı geniş çaplı protesto gösterileri düzenlenmiştir. 1980'li yıllardan itibaren ülke üzerinde artan uluslararası baskılar sonucu ülkeye karşı yaptırımlar uygulanmıştır.

1990'lı yıllarda artan isyanlar, gösteriler, grevler ve zaman zaman anti-apartheid hareketleri tarafından gerçekleştirilen terör olayları sonucunda iktidardaki nasionale party kendi iktidarını yetkisizleştirilmesi konusunda ilk adımları atarak o güne kadar yasadışı olarak kabul edilen başta afrika ulusal konseyi (anc) olmak üzere birçok muhalif partilerin yasağını kaldırmış, nelson mandela gibi 27 yıldır cezaevinde bulunan direnişçi önderini serbest bırakma kararı almıştır. apartheid politikalarını belirleyen yasa maddeleri zaman içerisinde yasadan kaldırılmış, tüm toplumun ilk defa özgürce oy kullanabileceği 1994 seçimleri gerçekleştirilmiştir. 27 nisan 1994 tarihinde yapılan seçimler neticesinde anc oyların %62 ile büyük çoğunluğunu elde etmiş, 400 sandalyeli mecliste 252 sandalye kazanmıştır. bu seçimler ile birlikte iktidarı ele alan anc, bu iktidarını günümüzde de korumaktadır. nelson mandela, güney afrika cumhuriyeti'nin ilk siyahi başkanı olarak devlet başkanı makamına seçilmiş, bunun yanı sıra nasionale party'nin son devlet başkanı olan frederik willem de klerk ile birlikte apartheid politikalarının sona erdirilmesi konusunda attıkları adımlar nedeniyle nobel barış ödülü'ne layık görülmüştür.

1999 yılına kadar bu görevde kalan mandela, 1999 yılında görevi thabo mbeki'ye devretmiştir.

2004 yılında gerçekleştirilen üçüncü bağımsız seçimlerde oylarını arttırma başarısı gösteren anc, geçerli oyların %69,7'sini elde etmiş, aynı zamanda devlet başkanı mbeki ikinci kez devlet başkanlığı görevine getirilmiştir.

2008 yılının mayıs ayında ülkenin belli bölgelerinde özellikle zimbabve'den gelen göçmenlere karşı yabancı düşmanlığı kapsamında gerçekleştirilen saldırılar sonucu karışıklıklar yaşanmasına neden olmuş, bu kapsamda malavi bu ülkede yaşayan tüm vatandaşlara geri dönmesi konusunda çağrıda bulunmuştur.

2008 yılında devlet başkanı mbeki kendisi hakkında rakibi jacob zuma'nın davasını olumsuz şekilde etkilediği yönünde açıklamaların yapılması sonucunda görevinden istifa etmiş, yerine geçici olarak kgalema motlanthe devlet başkanı olarak atanmıştır. 2009 yılında gerçekleştirilen seçimlerde anc bir önceki seçimlere göre 15 sandalye kaybetse de yine birinci parti olarak seçimleri kazanmış, jacob zuma'da yeni devlet başkanı olarak seçilmiştir.

ülke genelinde güncel olarak son seçimler olan 2014 seçimlerinde, anc bir kez daha birinci parti olarak ayrılmış, oyların %62'sini elde ederek 249 sandalyenin sahibi olmuştur. anc yine bir önceki seçimlere göre 15 sandalye daha az kazanmasına rağmen en yakın rakibinden 160 fazla sandalye elde etme başarısını göstermiştir. bu seçimler sonucunda da zuma ikinci bir dönem için devlet başkanlığı koltuğuna oturmuştur.

güney afrika cumhuriyeti anayasa ile yönetilen bir cumhuriyettir. günümüzde yürürlükte olan anayasa dönemin devlet başkanı nelson mandela tarafından 10 aralık 1996 yılında imzalanmış ve 3 şubat 1997 tarihinde de yürürlüğe girmiştir. bu anayasanın kabulünden önce ülke apartheid döneminin sona erdiği 1994 ile 1996 yılları arasında geçici bir anayasa oluşturulmuş ve bu süreçte de yeni ve kalıcı bir anayasanın oluşturulması yönünde çalışmalar gerçekleştirilmiştir.

güney afrika cumhuriyeti apartheid yönetiminin uygulandığı 1983 yılında kabul edilen yasa çerçevesinde dünya üzerinden pek görülmeyen ve tercih edilmeyen bir siyasi yapıya geçmiş ve 1984 ile 1994 yılları arasında üç kanattan oluşan bir parlamento ile yönetilmiştir. buna göre ülkede yasalarla dört ırka ayrılan topluluklardan üçü olan beyazlar "house of assembly" 'de, renkliler "house of representatives" 'de ve asyalılar ise "house of delegates" ismini verdikleri parlamentoda söz hakkına sahip olmuşlardır. parlamentolar arası herhangi bir anlaşmazlık ya da uyuşmazlıkta beyazların parlamentosu olan house of assembly'nin kararlı geçerli kabul edilmiştir.

günümüzde güney afrika cumhuriyeti'nde iki kanatlı bir parlamento yapısı mevcuttur. cape town'da bulunan bu parlamentoların ilki 400 sandalyeden oluşan "national assembly" olarak adlandırılan ulusal meclistir. ulusal meclis üyeleri beş yılda bir gerçekleştirilen seçim ile belirlenmektedir. ülkede ikinci parlamento kanadını oluşturan "national council of provinces" (türkçe: "i̇ller ulusal konseyi") toplamda 90 sandalyeden oluşmakta olup, üyeleri beş yılda bir seçilmektedir. ülkenin idari yapısı gereği mevcut olan dokuz il bu meclise nüfus sayısı ve yüzölçümü büyüklüğüne bakılmaksızın dolaylı seçimler ile belirlenen on üye göndermektedir. bu on üyenin altısı il meclisine seçilen kişilerden oluşurken, dört üye içerisinde ilin başbakanın da bulunduğu özel delegelerden oluşmaktadır. söz konusu on kişilik gruba ilin başbakanı önderlik etmektedir.

ülkede 1995 yılında bu yana var olan "parliamentary monitoring group" (türkçe: "parlamento gözlem grubu") parlamentodan bağımsız olarak burada atılan adımların doğruluğunu denetlemekte ve doğrulanabilir bilgilerin kamu ile paylaşılması yönünde faaliyetlerde bulunmaktadır.

güney afrika cumhuriyeti çok partili bir siyasi sisteme sahip olup, başkanlık sistemi ile yönetilmektedir. ülkenin devlet başkanı beş yıllık bir süre için seçilmekte olup, aynı kişi bu göreve ikinci bir beş yıl için yeniden seçilebilmektedir. devlet başkanı olarak görev yapan kişi aynı zamanda hükumetin de başkanı olarak da görevini gerçekleştirmektedir.

ülkenin 1961 yılında cumhuriyeti kabul etmesi sonucu oluşturulan devlet başkanlığı makamından önce söz konusu makam "genel vali" adı ile büyük britanya tarafından atanan kişi tarafından yürütülmekteydi. ülke 1961 yılında cumhuriyeti ilan etmiş olsa da, ilk demokratik seçimler apartheid döneminin sona ermesinden sonra nisan 1994 tarihinde gerçekleştirilmiştir. bu seçimler ile birlikte apartheid döneminin sona ermesi adına uzun süreçli faaliyetlerde bulunan ve 1960 ile 1990 yılları arasında faaliyetleri yasadışı olarak kabul edilen afrika ulusal konseyi ülkede seçimlerden başarılı bir şekilde ayrılmaktadır.

güney afrika cumhuriyeti milletler cemiyeti'nin kurucu üyelerinden biri olmuş, söz konusu yapının son erdirilip oluşturulan birleşmiş milletler'in de kurucu üyeleri arasında yer almıştır. birleşmiş milletler'in kuruluşunda oluşturulan bm'nin yasası olarak kabul edilen birleşmiş milletler bildirgesi'nin oluşumunda dönemin güney afrika birliği başbakanı olan jan christiaan smuts yoğun faaliyetlerde bulunmuştur. ülkenin içerisine bulunduğu apartheid dönemi boyunca uluslararası alanda dışlanan ve boykot edilen güney afrika cumhuriyeti, bu süreçte 1977 yılında bm tarafından silah ambargosu ile birlikte birçok yaptırımına maruz kalmıştır. ülkede bulunan birçok yatırımcı ülkeyi terk etmiş, yatırım yapmayı reddetmiş ya da bu ülke ile işbirliği yapılmasını engellemiştir. sportif alanda da uluslararası organizasyonlardan men edilen güney afrika cumhuriyeti, turizm de de söz konusu olumsuz etkileri yaşamış ve turist ziyaretlerinde büyük düşüşler yaşamıştır. dönemin başbakanı olan pieter willem botha yaşananları "total onslaught" (türkçe: "toplu saldırı") olarak adlandırmış ve bu uluslararası adımlara karşı maaşların dondurulması, deregülasyon ve özelleştirme gibi konuları içeren bothanomics adını verdiği hükumet programını açıklamıştır.

güney afrika cumhuriyeti birçok uluslararası organizasyonlarda üye olarak bulunmaktadır. birleşmiş milletler, afrika birliği, uluslararası para fonu, güney afrika kalkınma topluluğu, dünya ticaret örgütü ülkenin üyeliğinin bulunduğu organizasyonlardan birkaç tanesidir. ülke ayrıca afrika kıtasının tek temsilcisi olarak g20 ile brics organizasyonlarında yer almaktadır.

ülkenin önceli olan güney afrika birliği'ni oluşturan dört farklı sömürge bölgesi olan cape kolonisi, natal kolonisi, transvaal kolonisi ve oranj nehri kolonisi'nin adları yeni ülkede burun, natal, transvaal ve özgür devlet olarak adlandırılmış, sömürge bölgesinde bulunan parlamentolar feshedilerek il meclisleri oluşturulmuştur. geçmiş dönemlerde tek başına bağımsız olan ve ilerleyen süreçte britanya sömürge bölgesi olan yeni ülkenin yeni illeri arasında ülkenin başkentinin belirlenmesi safhasında da rekabet yaşanmıştır. ülkenin başkentinin belirlenmesi sürecinde illerden birinin mağduriyet yaşamaması için üç farklı başkent belirlenmiş, bu bağlamda pretoria idari başkent, cape town yasama başkenti ve bloemfontein'de adli başkent ilan edilmiş, natalia cumhuriyeti'nden sonra natal kolonisi'nin de başkenti konumunda olan pietermaritzburg'da herhangi bir başkent görevi verilemediği için maddi tazminat elde etmiştir.

ülkenin silahlı gücü olan "south african national defence force (sandf)" ülkenin ordusunu oluşturmaktadır. apartheid döneminin sona ermesi ile 1994 yılında oluşturulan bu yapının günümüzde 60.000 aktif mensubu bulunmaktadır. sandf, "south african army" adı ile kara kuvvetleri, "south african air force" ile hava kuvvetleri, "south african navy" ile deniz kuvvetleri ve "south african military health service" adı ile de sağlık hizmetleri veren birlikleri bulunmaktadır. 1994 yılına kadar zorunlu olan askerlik eğitimi söz konusu yılda kaldırılmış ve gönüllü profesyonel bir ordu oluşturulmuştur.

güney afrika cumhuriyeti 1996 anayasasında belirlendiği haliyle üç idari düzeye ayrılmış konumdadır. ülke yönetiminin en tepe noktasında devlet başkanı yer alırken, ikinci sırada devlet başkanının önderliğinde kurulan ulusal hükumet ile bu hükumete bağlı idari yapılar.

hükumete bağlı idari yapıları oluşturan dokuz adet il, bu ili yöneten başbakan ve başbakana bağlı "executive council" (türkçe: "yürütme kurulu") bu idari yapının temelini oluşturmaktadır. söz konusu dokuz il toplamda sekiz adet "metropolitan municipalities" (türkçe: "büyükşehir belediyesi") ve 44 adet "district municipalities" (türkçe:"i̇lçe belediyesi") 'den olmak üzere toplam 52 adet ilçeden oluşmaktadır. i̇llerde bulunan 44 adet ilçe belediyeler de 226 "local municipalities" (türkçe:"yerel belediye") den oluşmaktadır.

apartheid döneminin sona erdiği 1994 yılında o güne kadar bağımsız ya da yarı bağımsız konumda olan bantustan (diğer bir adı ile "homelands") bölgelerinin güney afrika'nın yeni siyasi yapısına entegre edilmesi gerekmekteydi. bu sebepten dolayı o güne kadar var olan dört adet il ortadan kaldırılmış, tüm güney afrika cumhuriyeti topraklarını kapsayacak şekilde yeni dokuz il oluşturulmuş, bu illerde toplamda 52 adet ilçeye ayrılmıştır. güney afrika cumhuriyeti'nin illeri şu şekildedir:

2000 yılında kabul edilen yeni belediye reform yasasına göre birçok güney afrika cumhuriyeti şehri civarında yer alan mahalle ve nahiyelerle birleştirilmiştir. bu birleşim ile ortaya çıkan büyükşehir belediyelerinin ismi değiştirilmiş, bu değişiklikte de yeni güney afrika cumhuriyeti'nin bir yansıması olarak bantu dilinden türeyen isimlerin konulmasına özen gösterilmiştir. ülkede yer alan sekiz büyükşehir belediyeyi oluşturan şehirler şu şekildedir:

güney afrika cumhuriyeti'nin kurulu olduğu bölgelerde uzun süre geçim ekonomisi uygulanmış ve bu doğrultuda tarımsal faaliyetler gerçekleştirilmiştir. bu alanda gerçekleştirilen faaliyetlerin büyük bölümü kişisel tüketimi karşılamak için gerçekleştirilmiştir. bölgeye gelen ilk beyaz göçmenler 1652 yılında cape town'da kurdukları tedarik istasyonu ile buraya yanaşan gemilerin personeline gıda dağıtımında bulunmuştur. bu istasyonda dağıtılmak üzere gıda ürünleri ekilmiş ve yetiştirilmiştir. bölgede tarıma dayalı ekonomi 1867 yılına kadar hakim olmuş, söz konusu yılda turuncu nehrin kıyılarında elmasın bulunması ile tarım geri plana düşmüştür. ülkede transvaal'ın doğu kesimlerinde altın madenin de bulunması ile bölge birçok altın bulma ümidiyle bölgeye gelen kişilerle dolmuştur. 1886 yılında witwatersrand'ta ilk altının ortaya çıkarılması ile bölgede altına hücum olarak tanımlanan hareket başlatılmış, bu hücum johannesburg şehrinin kurulmasına yol açmıştır. ii. boer savaşı neticesinde bölgenin hakimiyetinin büyük britanya'ya geçmesi ile birçok yeraltı madeni gün yüzüne çıkarılmıştır. apartheid döneminde madenlerden elde edilen gelirlerin büyük bölümü beyazlar arasında dağıtılmış, buna karşılık daha tehlikeli ve zor işlerde çalışan siyahi maden işçileri çok daha kötü maddi şartlarda çalışmak durumunda bırakılmıştır. bu işlerde çalışanların çoğu da işçi olarak farklı ülkelerden gelen kişilerdi. buna göre 1977 yılında 128.000 lesotho vatandaşı madenlerde çalışmak üzere ülkeye gelmiştir.

afrika kıtasının en büyük ekonomilerinden birine sahip olan ülke, uluslararası para fonu'nun ağustos 2016'da açıkladığı verilere göre afrika kıtasının en büyük ekonomisi özelliğini nijerya'dan alarak yeniden elde ettiği ifade edilmiştir.

yeraltı madenleri açısında zengin bir ülke konumunda olan güney afrika cumhuriyeti'nde ihracat gelirlerinin %40'ı ile %50'si arasındaki kazancı madenler oluşturmaktadır. ülke gerçekleştirdiği krom ihracatı ile dünya genelinde gerçekleştirilen krom ihracatının %44'ünü tek başına sağlamaktadır. bunun haricinde platin, vanadyum ve mangan ihracatı da ülke ekonomisinde önemli bir yer tutmaktadır. ülkede yeraltı madeni olarak bulunan diğer madenler ise altın, elmas, kömür, demir cevheri, nikel, titanyum, antimon ve paladyum olarak listelenmektedir.

öte yandan bugüne kadar bulunan dünyanın en büyük elması 1905 yılında güney afrika cumhuriyeti'nde keşfedilmiş olup, 3.106 karatlık cullinan elması 105 parçaya kesilmiştir. söz konusu elmasın parçalarının bir bölümü i̇ngiliz kraliyet ailesine ait mücevherlerde kullanılmıştır.

güney afrika cumhuriyeti'nde gayri safi yurtiçi hasılanın sadece %2,4'ü tarım faaliyetleri oluşturuyor olsa da, ülke dünyanın en büyük üçüncü tarım ürünleri ihracatçısı konumundadır. ülke genelinde başta mısır ve buğday olmak üzere hububat ürünleri ile birlikte şeker kamışı, meyve ve sebze ekilip yetiştirilmektedir.

turizm ülke için özellikle 20. yüzyıldan sonra önemli bir yer tutmaktadır. ülkede apartheid döneminin sona ermesi sonrası kalkan ambargoların da etkisi ile yurt dışından gelen turistler ülke için önemli bir gelir kaynağı haline gelmiştir. 2002 verilerin göre ülkeye söz konusu yılda altı milyon turistik geldiği açıklanmış, 2005 yılında ise turizmin gayri safi yurtiçi hasılasında oranı %7'ye çıkarak önemli bir artış gerçekleşmiştir. ülkede çalışan toplumun %3 turizm sektöründe istihdam edilmiş konumdadır. güney afrika cumhuriyeti'nde önemli turistik şehirlerden ve yerlerden bazıları şu şekildedir:


ülke ekonomisinin en önemli ihracat ürünlerini altın, elmas, platin başta olmak üzere diğer metaller ve mineraller, makina ve ekipmanları oluşturmaktadır. ülkenin 2013 verilerine göre ihracat yaptığı ilk dört ülke şu şekildedir:

ülke ekonomisinin en önemli ithalat ürünlerini makine ve ekipmanları, petrol ürünleri, kimyasallar, gıda ürünleri ve bilimsel aletler oluşturmaktadır. ülkenin 2013 verilerine göre ithalat yaptığı ilk beş ülke şu şekildedir:

merkezi kempton park'ta bulunan ve 1934 yılında kurulan south african airways güney afrika cumhuriyeti'nin havayolları şirketi konumundadır. havayolu şirketi hem uluslararası hem de ulusal anlamda ülkenin en büyük havayolu şirketi olup, bünyesinde 65 uçak filosu barındırmaktadır. ülke genelinde 2013 verilerine göre bulunan toplam 566 havalimanından en büyük iki tanesi johannesburg'da bulunan "or tambo international airport" ile cape town'da bulunan "cape town international airport" havalimanlarıdır. bu havaalanlarından yurt içi uçuşların yanı sıra kıta afrika'sında yer alan maputo, nairobi, lagos, libreville, entebbe, cotonou, lilongwe, windhoek, libreville gibi diğer ülke şehirleri ile diğer kıta şehirleri olan perth, peking, washington, mumbai, londra ve münih gibi şehirlere uçuşlar düzenlenmektedir.

ülke genelinde mevcut olan söz konusu 566 havaalanından 144 tanesi asfalt piste sahip olup, geri kalan 422 havaalanı toprak pistlere sahiptir.

ülke genelinde bulunan demiryolu hatları öncelikle transnet freight rail tarafından işletilmektedir. ülke genelinde var olan toplam 20.986 km demiryolu hattında genel itibarıyla mal taşımacılığı gerçekleştirilmektedir. bunun haricinde aynı hatlar üzerinden gerçekleştirilen insan taşımacılığı ise passenger rail agency of south africa idaresinde gerçekleştirilmektedir.

ülke genelinde bulunan demiryolu hatların çoğunluğu kuzey ve kuzeydoğu bölgelerinden geçmekte olup, ülkenin batı ve kuzeybatı bölgelerinde demiryolu hatları neredeyse bulunmamaktadır. ülke demiryolu hatları üzerinden komşu ülkeler olan mozambik, svaziland, zimbabve, botsvana, lesotho ve namibya'ya da bağlanmış konumda olup, bu ülkelere de mal ve insan taşımacılığı yapılmaktadır.

güney afrika cumhuriyeti'nde trafik soldan akmaktadır. ülke genelinde 2014 verilerine göre toplamda bulunan 747.014 km karayolundan 158.952 km'si asfaltlanmış konumdadır. bu alanda özellikle büyük şehirler arasındaki karayolları iyi bir konumda olup, en uzun karayolu cape town ile ermelo arasında bulunan ve "national route 2" olarak adlandırılan 2.190 km uzunluğundaki karayoludur. ülkede bulunan otoyollar ücretli olup, söz konusu ücret aracın sınıfına göre alınmaktadır.

ülkede özel araçların dışında toplu taşıma araçları da şehir içi taşımacılığında yer almakta olup, toplu taşımanın yetersiz kaldığı yerlerde de dolmuş ya da motorsuz araçlarla taşıma seçenekleri de bulunmaktadır. motorsuz araç kullanımında da bisiklet güney afrikalılar'ın gündelik hayatında önemli bir yer tutmaktadır. özellikle kırsal alanda yaşayanlar arasında bisiklet kullanımı yaygın bir konumdadır. ülkede bisiklet ile karayollarında seyahat edenlerde artış yaşanması nedeniyle gerçekleşen kazalarda da birçok bisiklet sürücüsü hayatını kaybetmektedir.

güney afrika cumhuriyeti'nde birçok toplumsal alanda olduğu gibi sportif faaliyetlerde de etnik gruplar arasında ayrım bulunmaktadır. ülkedeki siyahi topluluklar arasında en sevilen spor dalı futboldur. futbol beyaz topluluklar tarafından da sevilen ve gerçekleştirilen bir spor türü olup, futbol apartheid döneminde ragbi kadar etnik ayrımdan fazla etkilenmemiştir. ülke futbolu 1991 yılında kurulan güney afrika futbol federasyonu ("south african football association") tarafından yönetilmektedir. futbol federasyonu ülkenin millî takımları ile birlikte ulusal alanda 3. lig ile 5.lig arasındaki organizasyonları gerçekleştirmektedir. güney afrika futbolunun 1. ve 2. lig organizasyonları "national soccer league" adı verilen bir organizasyon tarafından gerçektirilmektedir. ülkenin en üst profesyonel futbol ligini "premier division" adı verilen yapı oluşturmakta olup, 1996/1997 yılından itibaren organize edilen ülkenin en üst liginde on altı takım mücadele etmektedir. ülkenin en başarılı futbol takımı ise elde ettiği altı şampiyonluk ile mamelodi sundowns takımıdır. taraftarlar tarafından "bafana bafana" (türkçe:"bizim çocuklar") olarak adlandırılan güney afrika millî futbol takımı ağustos 2015'te açıklanan fifa sıralamasında 72. sırada yer almakta olup, en yüksek sıralamasını 1996 yılında 19. olarak elde etmiştir. ülke millî takımı 1998 fifa dünya kupası ile 2002 fifa dünya kupası'na katılma başarısını göstermiş, afrika kıtasında ilk ülke olarak da bir dünya kupası organizasyonu yapmak ile görevlendirilmiş ve bunun sonucunda da 2010 fifa dünya kupası'na ev sahipliği yapmıştır.

özellikle beyaz topluluk arasında popüler olan spor dalları ragbi ve kriket olmuş, bu spor dalları futbolun aksine neredeyse tamamen beyaz topluluklar tarafından oynanmıştır. günümüzde de ragbi daha çok afrikaanca konuşan topluluklar arasında yaygın bir şekilde oynanırken, kriket geleneksel olarak i̇ngilizce konuşan beyazlar arasında oynanmaktadır. ülkede "springboks" (türkçe:"antiloplar") takma adıyla anılan güney afrika millî ragbi birliği ("south african rugby union") 1995 yılında kendi ülkelerinde ve 2007 yılında fransa'da gerçekleştirilen ragbi dünya kupası'nda şampiyon olmuştur.

güney afrika cumhuriyeti tarihsel gelişimi ve etnik çokluk nedeniyle ortak bir kültüre sahip bir topluluğa sahip değildir. ülkede yaşayan topluluklar yaşanılan bölgeye ve topluma göre farklı gelenek ve kültürler gösterebilmektedir. burada yaşanan ve dünya üzerinde çok az ülkede gözlemlenebilen bu çok kültürlülük nedeniyle ülke çoğu kez "gökkuşağı ulusu" olarak da adlandırılmaktadır.

günümüzde hala yoksulluk ile yaşamlarını sürdüren siyahi ülke vatandaşları geleneksel müzik ve dans figürlerini devam ettirmektedirler. şehirleşmenin ve avrupai yaşamın sonucu olarak kaybolmaya yüz tutan gelenek ve göreneklerini ayakta tutmaya çalışan siyahi topluluklar içerisinde, resmi dil olarak kabul edilmeyen khoisan dili hala kullanan belli bir grupta bulunmaktadır. kültürleri olarak gördükleri anadillerinin kaybolmaması ve yok olmaması adına bu dili konuşan topluluklar 21. yüzyılda de mevcudiyetlerini devam ettirmektedirler.

ülkede avrupa kökenli olan beyazlar göç ettikleri bölgelerin ve ülkelerin kültürlerine göre yaşamlarını sürdürmektedir. batı avrupa, kuzey amerika ya da okyanusya'da geçerli olan yaşam koşulları ve şekilleri burada yaşayan beyaz nüfus tarafından aynı şekilde uygulanmaktadır.

apartheid döneminde "renkliler" olarak gruplandırılan topluluklar günümüzde beyaz topluluklar ile aynı şartlarda yaşamaya çabalamaktadır. burada hakim olan ortak dil "afrikaanca" 'nın da etkisi ile renkliler siyahi topluluklardan ziyade beyaz topluluklar ile yakınlık kurmaktadırlar.

ülkenin, çoğu hindistan'dan olmak üzere, asya kökenli toplulukları ise kendi gelmiş olduğu asya bölgesindeki kültürlerini yaşamaya çaba göstermektedirler. bu topluluklar kendi dillerini, dinlerini ve diğer kültürel miraslarını güney afrika cumhuriyeti'nde devam ettirmektedirler.